0	0	sText1	Ⲡ ⲂⲒⲞⲤ ⲀⲨⲰ Ⲧ ⲠⲞⲖⲨϮⲀ Ⲙ̅ ⲠⲈⲚ Ⲡ ⲈⲦ ⲞⲨⲀⲀⲂ Ⲛ̅ ⲈⲒⲰⲦ ⲈⲦ ⲦⲀⲒⲎⲨ ⲀⲠⲀ ⲠⲈ ⲤⲈⲚⲐⲒⲞⲤ Ⲡ ⲈⲠⲒⲤⲔⲞⲠⲞⲤ ⲀⲨⲰ Ⲡ ⲀⲚⲀⲬⲰ ⲢⲒⲦⲎⲤ · Ⲙ̅ Ⲡ ⲦⲞⲞⲨ Ⲛ̅ ⲦⲤⲈⲚϮ Ⲉ Ⲁ Ϥ ϨⲒⲤ ⲦⲞⲢⲒⲌⲈ Ⲙ̅ⲘⲞ Ϥ Ⲛ̅ϬⲒ Ⲓ̅Ⲱ̅Ⲥ̅ ⲠⲈ ⲠⲢⲈⲤⲂⲨⲦⲈ ⲢⲞⲤ Ⲙ̅ ⲠⲈ ϨⲞⲞⲨ Ⲙ̅ ⲠⲈϤ Ⲣ̅ Ⲡ ⲘⲈⲈⲨⲈ ⲈⲦ ⲞⲨⲀⲀⲂ ⲈⲦⲈ ⲤⲞⲨ ⲘⲚ̅Ⲧ̅ ϢⲞⲘⲦⲈ ⲠⲈ Ⲙ̅ Ⲡ ⲈⲂⲞⲦ ⲈⲠⲎⲪ ϨⲚ̅ ⲞⲨ ⲈⲒⲢⲎⲚⲎ ⲚⲦⲈ̅ Ⲡ ⲚⲞⲨ ⲦⲈ ϨⲀⲘⲎⲚ · ───── · · · ───── · · · ───── · · · ───── Ⲡ ϩⲩⲡⲟⲑⲉⲥⲓⲥ ⲙ̅ ⲡⲉⲓ ϣⲁ ⲙⲉϩ ⲛ̅ ⲣⲁϣⲉ ϩⲙ̅ ⲡⲉ ϩⲟⲟⲩ ⲙ̅ ⲡⲉⲛ ⲉⲓⲱⲧ ⲉⲧ ⲟⲩⲁⲁⲃ ⲡ ⲉⲧ ⲫⲟⲣⲉⲓ ⲙ̅ ⲡⲉ ⲭⲥ̅ ⲁⲡⲁ ⲡⲉⲥⲩⲛⲑⲓⲟⲥ · ⲡⲁⲓ ⲉⲧ ⲙⲉϩ ⲛ̅ ⲟⲩⲟⲉⲓⲛ ⲉ ϥ ϣⲉϣ ⲥϯⲛⲟⲩϥⲉ ⲉⲃⲟⲗ ⲛ̅ ⲟⲩⲟⲉⲓϣ ⲛⲓⲙ · ⲟⲩ ⲙⲟⲛⲟⲛ ϫⲉ ⲡⲉ ϩⲟⲟⲩ ⲁⲗⲗⲁ ⲧⲉ ⲩϣⲏ ⁛ ⲛ̅ ⲧⲃ̅ⲛⲟⲟⲩⲉ ⲧⲏⲣ ⲟⲩ ⲙ̅ ⲡ ⲕⲁϩ ⲙⲛ̅ ⲛ̅ ϩⲁⲗⲁⲁⲧⲉ ⲛ̅ ⲧ ⲡⲉ ⲥⲉ ⲉⲩⲫⲣⲁⲛⲉ ⲙ̅ⲙⲟ ⲟⲩ ⲉ ⲩ ⲥⲕⲓⲣⲧⲁ ⲁⲩⲱ ⲉ ⲩ ⲧⲉⲗⲏⲗ ϩⲙ̅ ⲡⲉ ϩⲟⲟⲩ ⲙ̅ ⲡϥ̅ ϣⲙ̅ ⲛⲟⲩϥⲉ ⲉⲧ ⲧⲁⲓⲏⲩ · ⲡⲁⲓ ⲛ̅ⲧ ⲁ ϥ ⲧⲁϩⲟ ⲟⲩ ⲕⲁⲧⲁ ⲑ ⲉ ⲉⲧⲉⲣⲉ ⲡ ϣⲁϫⲉ ⲛⲁ ⲧⲁⲙⲟ ⲛ ⲉⲛϣⲁⲛ ⲙⲟⲟϣⲉ ⲉ ⲑ ⲏ ⁛— ⲁ ⲓ ⲱⲣ̅ⲕ̅ ⲉ ⲧⲣ ⲁ ⲕⲁ ⲣⲱ ⲓ ⲉ ⲧⲙ̅ ϣⲁϫⲉ ⲉ ⲛⲉⲕ ⲕⲁⲧⲟⲣⲑⲱⲙⲁ · ⲉⲃⲟⲗ ϫⲉ ⲉ ⲕ ⲡⲏⲧ ⲉⲃⲟⲗ ⲙ̅ ⲡ ⲉⲟⲟⲩ · ⲛ̅ ⲛ̅ ⲣⲱⲙⲉ ϫⲓⲛ ⲧ ⲁⲣⲭⲏ ⲛ̅ⲧ ⲁ ⲕ ⲣ̅ ⲙⲟⲛⲟⲭⲟⲥ ⲙ̅ⲡⲁⲧ ⲉ ⲕ ⲣ̅ ⲉⲡⲓⲥⲕⲟⲡⲟⲥ · ⲁⲩⲱ ϩⲛ̅ ⲟⲩ ⲙⲉ ⲉⲛϣⲁⲛ ⲥⲱⲟⲩϩ ⲧⲏⲣ ⲛ̅ ⲡ ⲟⲩⲁ ⲡ ⲟⲩⲁ ⲉ ⲟⲩⲛ̅ⲧⲁ ϥ ⲙ̅ⲙⲁⲩ ⲛ̅ ⲟⲩ ⲡⲣⲟⲫⲏϯⲁ · Ⲕⲉ ⲟⲩⲁ ⲉ ⲟⲩⲛ̅ⲧⲁ ϥ ⲙ̅ⲙⲁⲩ ⲛ̅ ⲟⲩ ⲥⲟⲟⲩⲛ · ⲕⲉ ⲟⲩⲁ ⲟⲛ ⲛ̅ ⲟⲩ ⲇⲓⲁⲕⲣⲓⲥⲓⲥ · ⲕⲉ ⲟⲩⲁ ⲉ ⲟⲩⲛ̅ⲧⲁ ϥ ⲙ̅ⲙⲁⲩ ⲛ̅ ⲟⲩ ϭⲱⲗⲡ̅ ⲉⲃⲟⲗ · ϩⲱⲥⲧⲉ ⲛ̅ ⲥⲉ ϣⲱⲡⲉ ⲧⲏⲣ ⲟⲩ ϩⲛ̅ ⲟⲩ ⲧ ⲥⲁⲛⲟ ⁛— Ⲡ ⲡ ⲉⲧ ⲟⲩⲁⲁⲃ ⲇⲉ ⲓⲁⲕⲱⲃⲟⲥ ⲡ ⲁⲡⲟⲥⲧⲟⲗⲟⲥ ⲱϣ ⲉⲃⲟⲗ ϩⲛ̅ ⲧⲉϥ ⲉⲡⲓⲥⲧⲟⲗⲏ ⲛ̅ ⲕⲁⲑⲟⲗⲓⲕⲟⲛ ϫⲉ ⲡ ⲉⲧ ⲥⲟⲟⲩⲛ ⲛ̅ ⲉⲓⲣⲉ ⲙ̅ ⲡ ⲡ ⲉⲧ ⲛⲁⲛⲟⲩ ϥ ⲛ ϥ̅ ⲉⲓⲣⲉ ⲙ̅ⲙⲟ ϥ ⲁⲛ ⲟⲩ ⲛⲟⲃⲉ ⲛⲁ ϥ ⲡⲉ ⁛— ⲙⲁⲣ ⲛ̅ ⲉⲓⲙⲉ ϫⲉ ⲛⲓⲙ ⲡ ⲉⲧⲉⲣⲉ ⲡ ϩⲓⲉⲣⲟⲥ ⲛ̅ ⲁⲡⲟⲥⲧⲟⲗⲟⲥ ϣⲁϫⲉ ⲉⲣⲟ ϥ ϫⲉ ϯ ⲥⲟⲟⲩⲛ ⲛ̅ ⲟⲩ ⲣⲱⲙⲉ ϩⲙ̅ ⲡⲉ ⲭ̅ⲥ̅ ϩⲁ ⲑ ⲏ ⲙ̅ ⲙⲛ̅ⲧ̅ ⲁϥⲧⲉ ⲛ̅ ⲣⲟⲙⲡⲉ · ⲉⲓⲧⲉ ⲉ ϥ ϩⲙ̅ ⲡ ⲥⲱⲙⲁ ⲛ̅ ϯ ⲥⲟⲟⲩⲛ ⲁⲛ ⲉⲓⲧⲉ ⲉ ϥ ⲙ̅ ⲡ ⲃⲟⲗ ⲙ̅ ⲡ ⲥⲱⲙⲁ ⲛ̅ ϯ ⲥⲟⲟⲩⲛ ⲁⲛ ⲡ ⲛⲟⲩⲧⲉ ⲡ ⲉⲧ ⲥⲟⲟⲩⲛ ϫⲉ ⲁ ⲩ ⲧⲱⲣⲡ̅ ⲙ̅ ⲡⲁⲓ ⲛ̅ ϯ ⲙⲉⲓⲛⲉ ϣⲁ ⲧ ⲙⲉϩ ϣⲟⲙⲧⲉ ⲙ̅ ⲡⲉ · Ⲁⲩⲱ ϯ ⲥⲟⲟⲩⲛ ⲙ̅ ⲡⲉⲓ ⲣⲱⲙⲉ ⲛ̅ ϯ ⲙⲓⲛⲉ ⲉⲓⲧⲉ ⲉ ϥ ϩⲙ̅ ⲡ ⲥⲱⲙⲁ · ⲉⲓⲧⲉ ⲉ ϥ ⲙ̅ ⲡ ⲃⲟⲗ ⲙ̅ ⲡ ⲥⲱⲙⲁ ⲛ̅ ϯ ⲥⲟⲟⲩⲛ ⲁⲛ ⲡ ⲛⲟⲩⲧⲉ ⲡ ⲉⲧ ⲥⲟⲟⲩⲛ ϫⲉ ⲁ ⲩ ⲧⲟⲣⲡ ϥ̅ ⲉ ⲡ ⲡⲁⲣⲁⲇⲓⲥⲟⲥ ⲁ ϥ ⲥⲱⲧⲙ̅ ⲉ ϩⲉⲛ ϣⲁϫⲉ ⲉ ⲩ ϩⲏⲡ · ⲛⲁⲓ ⲉⲧⲉ ⲛ̅ ⲥⲧⲟ ⲁⲛ ⲉ ϫⲟⲟ ⲩ ⲉ ⲣⲱⲙⲉ ⁛— ⲛⲓⲙ ϭⲉ ⲡ ⲉⲧⲉⲣⲉ ⲡ ⲁⲡⲟⲥⲧⲟⲗⲟⲥ ϣⲁϫⲉ ⲉⲣⲟ ϥ ⲉⲓⲙⲏ ⲧⲉⲓ ⲛ̅ⲧⲟϥ ⲙⲁⲩⲁⲁ ϥ · ⲉⲡⲉⲓⲇⲏ ⲛ ⲉⲧ ⲟⲩⲁⲁⲃ ⲧⲏⲣ ⲟⲩ ⲡⲏⲧ ⲉⲃⲟⲗ ⲙ̅ ⲡ ⲉⲟⲟⲩ ⲙ̅ ⲡⲉⲓ ⲕⲟⲥⲙⲟⲥ · ⲧⲁⲓ ϩⲱⲱ ϥ ⲧⲉ ⲑ ⲉ ⲙ̅ ⲡⲉⲛ ⲉⲓⲱⲧ ⲉⲧ ⲧⲁⲓⲏⲩ ⲁⲡⲁ ⲡⲉⲥⲩⲛⲑⲓⲟⲥ ⲡⲁⲓ ⲛ̅ⲧ ⲁ ⲡ ⲛⲟⲩⲧⲉ ⲟⲩⲟⲛϩ ϥ̅ ⲛⲁ ⲛ ⲉⲃⲟⲗ ϩⲛ̅ ⲛⲉⲛ ϩⲟⲟⲩ ⲉ ϥ ⲟ ⲛ̅ ⲣⲉϥ ⲣ̅ ⲟⲩⲟⲉⲓⲛ ⲙ̅ ⲡ ⲕⲟⲥⲙⲟⲥ ⲧⲏⲣ̅ ϥ̅ ⲉ ϥ ⲟ ⲛ̅ ϩⲙⲟⲩ ⲉ ϥ ϫⲱⲕⲣ̅ ⲛ̅ ⲟⲩⲟⲛ ⲛⲓⲙ ⲕⲁⲧⲁ ⲡ ⲉⲧ ⲥⲏϩ ϩⲙ̅ ⲡ ⲉⲩⲁⲅⲅⲉⲗⲓⲟⲛ ϫⲉ ⲛ̅ⲧⲱⲧⲛ̅ ⲡⲉ ⲡⲉ ϩⲙⲟⲩ ⲙ̅ ⲡ ⲕⲁϩ · ⲣ̅ϣⲁⲛ ⲡⲉ ϩⲙⲟⲩ ⲇⲉ ⲃⲁⲃⲉ ⲉ ⲩ ⲛⲁ ⲙⲟⲗϩ ϥ̅ ϩⲛ̅ⲟⲩ · Ⲁⲩⲱ ⲟⲛ ϫⲉ ⲛ̅ⲧⲱⲧⲛ̅ ⲡⲉ ⲡ ⲟⲩⲟⲉⲓ̈ⲛ ⲙ̅ ⲡ ⲕⲟⲥⲙⲟⲥ · ⲉ ϥ ϩⲱⲡ ⲛ̅ ⲛⲉϥ ⲡⲟⲗⲩϯⲁ · ⲉⲣⲉ ⲡ ⲛⲟⲩⲧⲉ ⲟⲩⲱⲛϩ̅ ⲙ̅ ⲙⲟ ⲟⲩ ⲉⲃⲟⲗ ⲕⲁⲧⲁ ⲅⲉⲛⲉⲁ · ⲛ̅ ⲛ ⲉⲧ ⲉⲓ̈ⲣⲉ ⲙ̅ ⲡϥ̅ ⲟⲩⲱϣ ⲙⲛ̅ ⲛϥ̅ ⲛ̅ⲧⲟⲗⲏ ⁛— Ⲕⲁⲧⲁ ⲑ ⲉ ⲉⲧ ⲥⲏϩ ϫⲉ ⲡ ϫⲟⲉⲓ̈ⲥ ϩⲏⲛ ⲉϩⲟⲩⲛ ⲉ ⲟⲩⲟⲛ ⲛⲓⲙ ⲉⲧ ⲱϣ ⲉϩⲣⲁⲓ ⲉⲣⲟ ϥ ϩⲛ̅ ⲟⲩ ⲙⲉ ϥ ⲛⲁ ⲣ ⲡ ⲟⲩⲱϣ ⲛ̅ ⲟⲩⲟⲛ ⲛⲓⲙ ⲉⲧ ⲣ̅ ϩⲟⲧⲉ ϩⲏⲧ ϥ̅ · ⲁⲩⲱ ϥ ⲛⲁ Ⲥⲱⲧⲙ̅ ⲉ ⲡⲉⲩ ⲥⲟⲡⲥ̅ⲡ̅ ⲛ ϥ̅ ⲧⲟⲩϫⲟ ⲟⲩ ⁛— ⲧⲉⲧⲛ̅ ⲟⲩⲱϣ ϭⲉ ⲉ ⲉⲓⲙⲉ ϫⲉ ⲉ ϥ ⲙⲟⲥⲧⲉ ⲙ̅ ⲡ ⲉⲟⲟⲩ ⲉⲧ ϣⲟⲩⲉⲓⲧ · ⲁⲩⲱ ϫⲉ ⲛ ϥ̅ ⲟⲩⲱϣ ⲁⲛ ⲉ ⲧⲣⲉ ⲗⲁⲁⲩ · ⲃⲱⲕ ⲉ ⲡ ⲧⲁⲕⲟ ⲏ̅ ⲉ ⲉⲓⲙⲉ ⲉⲣⲟ ϥ ϩⲛ̅ ⲛϥ̅ ⲡⲟⲗⲩϯⲁ ⲉⲧ ϥ̅ ⲉⲓⲣⲉ ⲙ̅ⲙⲟ ⲟⲩ ⁛— ⲥⲱⲧⲙ̅ ϭⲉ Ϩⲛ̅ ⲟⲩ ϯ ϩⲧⲏ ϥ · ⲁ ⲥ ϣⲱⲡⲉ ⲇⲉ ⲛ̅ ⲟⲩ ϩⲟⲟⲩ ⲉ ϯ ⲉ ϥ ⲟ ⲙ̅ ⲙⲟⲛⲟⲭⲟⲥ ⲙ̅ⲡⲁⲧⲉ ⲡ ⲛⲟⲩⲧⲉ ⲧⲁϩⲙ̅ ϥ̅ ⲉ ⲧ ⲙⲛ̅ⲧ ⲉⲡⲓⲥⲕⲟⲡⲟⲥ · ⲛ ϥ̅ ⲥϭⲣⲁϩⲧ̅ ⲙⲁⲩⲁⲁ ϥ ϩⲙ̅ ⲡ ⲧⲟⲟⲩ ⲛ̅ ⲧⲥⲉⲛⲧⲏ · Ⲁ ⲡⲉϥ ⲥⲟⲛ ⲉⲓ ϣⲁⲣⲟ ϥ ⲉ ⲧⲣⲉ ϥ ϭⲙ̅ ⲡϥ̅ ϣⲓⲛⲉ · ⲉ ϥ ⲙⲟⲟϣⲉ ⲙⲛ̅ ⲟⲩ ⲥⲟⲛ ⲙ̅ ⲡⲓⲥⲧⲟⲥ · ⲁ ⲩ ⲁⲡⲁⲛⲧⲁ ⲉ ⲡ ⲡ ⲉⲧ ⲟⲩⲁⲁⲃ ⲛ ⲁⲥⲕⲏⲧⲏⲥ · ⲁⲩⲱ ⲁ ⲩ ϫⲓ ⲥⲙⲟⲩ ϩⲛ̅ ⲛϥ̅ ϭⲓϫ ⲉⲧ ⲟⲩⲁⲁⲃ · Ⲁ ϥ ϫⲛⲟⲟⲩ ⲇⲉ ϫⲉ ⲟⲩⲛ̅ⲧⲉ ⲧⲛ̅ ⲁⲡⲟⲕⲣⲏⲥⲓⲥ ϩⲛ̅ ⲛⲉⲓ ⲙⲉⲣⲟⲥ · Ⲁ ⲩ ⲟⲩⲱϣⲃ̅ ϫⲉ ⲡⲣⲱⲧⲟⲛ ⲙⲉⲛ ⲛ̅ⲧ ⲁ ⲛ ⲕⲁ ⲣⲁⲧ ⲛ̅ ⲉⲃⲟⲗ ⲉ ⲧⲣⲉ ⲛ̅ ⲉⲓ ϣⲁⲣⲟ ⲕ ⲛ̅ ⲧⲛ̅ ϭⲙ̅ ⲡⲉⲕ ϣⲓⲛⲉ · ⲁⲩⲱ ⲛ̅ ⲧⲛ̅ ϫⲓ ⲙ̅ ⲡⲉⲕ ⲥⲙⲟⲩ ϫⲉ ⲙ̅ ⲡⲉⲛ̅ ⲣⲟⲟⲩϣ ⲙ̅ ⲡ ⲕⲟⲥⲙⲟⲥ · ⲕⲁⲛ ⲉ ⲡⲁⲣⲁⲅⲉ ⲙ̅ⲙⲟ ⲕ · ⲉⲓⲥ ⲟⲩ ⲙⲏⲏϣⲉ ⲛ̅ ϩⲟⲟⲩ ⁛— ⲙⲛ̅ⲛ̅ⲥⲱ ⲥ Ⲟⲩⲛ̅ⲧⲁ ⲛ ⲙ̅ⲙⲁⲩ ⲛ̅ ⲟⲩ ⲕⲟⲩⲓ ⲛ̅ ⲁⲡⲟⲕⲣⲓⲥⲓⲥ · ϩⲙ̅ ⲡⲓ ⲧⲟϣ ⲉ ⲛ ⲟⲩⲱϣ ⲉ ⲧⲟϣ ⲥ̅ · ⲁⲗⲗⲁ ϣⲗⲏⲗ ⲉϫⲱ ⲛ ⲡⲉⲛ ⲉⲓⲱⲧ ⲛⲧⲉ ⲡ ⲛⲟⲩⲧⲉ ⲙⲟⲟϣⲉ ⲛⲙ̅ⲙⲁ ⲛ · ⲣ̅ϣⲁⲛ ⲡ ⲛⲟⲩⲧⲉ ϯ ⲑ ⲉ ⲛⲁ ⲛ · ⲧⲛ̅ ⲛⲁ ⲕⲧⲟ ⲛ ϣⲁⲣⲟ ⲕ ⲛ̅ ⲕⲉ ⲥⲟⲡ ⲛ̅ ⲧⲛ̅ ⲁⲥⲡⲁⲍⲉ ⲙ̅ⲙⲟ ⲕ ⲛ̅ ⲧⲛ̅ ϫⲓ ⲙ̅ ⲡⲉⲕ ⲥⲙⲟⲩ ⲙ̅ⲡⲁⲧ ⲛ̅ ⲕⲧⲟ ⲛ ⲉ ⲡⲉⲛ ⲏⲓ · ⲉϣⲱⲡⲉ ⲡ ⲟⲩⲱϣ ⲙ̅ ⲡ ⲛⲟⲩⲧⲉ · ⲁ ϥ ⲟⲩⲱϣⲃ̅ · ⲛ̅ϭⲓ ⲡ ⲡ ⲉⲧ ⲟⲩⲁⲁⲃ ϫⲉ ⲙⲟⲟϣⲉ ϩⲛ̅ ⲟⲩ ⲣⲁϣⲉ ⲁⲗⲗⲁ ⲣⲟⲉⲓⲥ ⲉⲣⲱ ⲧⲛ̅ ⲛⲁ ϣⲏⲣⲉ ⲙ̅ⲡⲣ̅ ⲣ̅ ⲛⲟⲃⲉ · ⲟⲩ ⲗⲁⲁⲩ ⲅⲁⲣ ⲡⲉ ⲡ ⲕⲟⲥⲙⲟⲥ ⲉⲧ ⲛ̅ ⲛ̅ϩⲏⲧ ϥ̅ ⲉⲃⲟⲗ ϫⲉ ⲟⲩ ⲡⲣⲟⲥ ⲟⲩⲟⲉⲓϣ ⲡⲉ · Ϯ ϩⲧⲏ ⲧⲛ̅ ⲇⲉ ⲉⲣⲱ ⲧⲛ̅ ⲛⲁ ϣⲏⲣⲉ ϩⲛ̅ ⲛⲉⲓ ϯⲙⲉ ⲙ̅ⲡⲣ̅ ⲥⲩⲛⲧⲉⲭⲉⲓ · ⲙⲛ̅ ⲟⲩ ⲥϩⲓⲙⲉ ⲉ ⲥ ϩⲟⲟⲩ ⲙ̅ⲡⲣ̅ ϫⲓ ⲙⲁⲥⲉ ⲛ̅ ⲧⲛ̅ ϩⲏⲕⲉ · ⲉϣⲱⲡⲉ ⲟⲩⲛ̅ⲧⲏ ⲧⲛ̅ ⲗⲁⲁⲩ ⲉ ⲣⲱⲙⲉ ϩⲛ̅ ⲛⲉⲓ ⲙⲉⲣⲟⲥ · ⲙ̅ⲡⲣ̅ ⲁⲛⲁⲅⲕⲁⲍⲉ ⲙ̅ⲙⲟ ϥ · ⲟⲩⲇⲉ ⲙ̅ⲡⲣ̅ ϩϫ̅ ϩⲱϫ ϥ̅ · ⲁⲗⲗⲁ ⲣⲟⲉⲓⲥ ⲉ ⲛ ⲉⲧ ⲙ̅ ⲯⲩⲭⲏ ϫⲉⲕⲁⲥ ⲉⲣⲉ ⲡ ⲛⲟⲩⲧⲉ ⲛⲁ ⲣ̅ ⲡϥ̅ ⲛⲁ ⲛⲙ̅ⲙⲏⲏ ⲧⲛ̅ · ⲁ ⲩ ⲟⲩⲱϢⲃ̅ ϫⲉ ϣⲗⲏⲗ ⲉϫⲱ ⲛ ⲡⲉⲛ ⲉⲓⲱⲧ · ⲁⲩⲱ ⲁ ⲩ ⲉⲓ ⲉⲃⲟⲗ ϩⲓⲧⲟⲟⲧ ϥ̅ ⲁ ⲩ ⲧⲁⲁ ⲩ ⲉ ⲧⲉ ϩⲓⲏ · ⲉ ⲩ ϯ ⲉⲟⲟⲩ ⲙ̅ ⲡ ⲛⲟⲩⲧⲉ ⲉϫⲛ̅ ⲛ̅ ϣⲁϫⲉ ⲛ̅ ⲥⲃⲱ ⲛ̅ⲧ ⲁ ϥ ϩⲱⲛ ⲙ̅ⲙⲟ ⲟⲩ ⲉⲧⲟⲟⲧ ⲟⲩ ⁛— Ⲛ̅ⲧⲟϥ ϩⲱⲱ ϥ ⲟⲛ ⲡ ⲡ ⲉⲧ ⲟⲩⲁⲁⲃ ⲛ̅ ⲁⲛⲁⲭⲱⲣⲓⲧⲏⲥ · ⲁⲡⲁ ⲡⲉⲥⲉⲛ ⲑⲓⲟⲥ ⲁ ϥ ⲁϩⲉ ⲣⲁⲧ ϥ̅ ⲁ ϥ ⲙⲉⲗⲏⲧⲁ ϩⲛ̅ ⲧ ⲁⲣⲭⲏ ⲙ̅ ⲡ ϫⲱⲱⲙⲉ ⲛ̅ ⲓⲉⲣⲉⲙⲓⲁⲥ ⲡⲉ ⲡⲣⲟⲫⲏⲧⲏⲥ ⁛— Ⲁ ϥ ⲃⲱⲕ ⲇⲉ ⲛ̅ϭⲓ ⲡⲉϥ ⲥⲟⲛ ⲙⲛ̅ ⲡ ⲣⲱⲙⲉ ⲙ̅ ⲡⲓⲥⲧⲟⲥ ⲉⲧ ⲙⲟⲟϣⲉ ⲛⲙ̅ⲙⲁ ϥ · ⲁ ⲩ ⲧⲉϣ ⲧⲉⲩ ⲁⲡⲟⲕⲣⲓⲥⲓⲥ ⲕⲁⲧⲁ ⲡ ϣⲁϫⲉ ⲙ̅ ⲡ ⲡ ⲉⲧ ⲟⲩⲁⲁⲃ · ⲡⲁⲓ ⲛ̅ⲧ ⲁ ϥ ⲥⲡ̅ⲥⲡ̅ ⲡ ϫ̅ⲥ̅ ⲉϫⲱ ⲟⲩ · ⲁ ϥ ⲥⲟⲟ ⲩ ⲧⲛ̅ ⲛ̅ ⲧⲉⲩ ϩⲓ̈ⲏ · ⲁ ⲩ ⲕⲧⲟ ⲟⲩ ϣⲁⲣⲟⲟ ϥ ⲉⲧ ϥ̅ ⲣⲓ ϩⲛ̅ ⲟⲩ ϭⲉⲡⲏ ϫⲓⲛ ⲛ̅ ϣⲟⲣⲡ̅ ⁛— ⲛ̅ ⲧⲉⲣ ⲟⲩ ⲉⲓ ⲇⲉ Ϣⲁⲣⲟ ϥ ⲁ ⲩ ⲥⲱⲧⲙ̅ ⲉⲣⲟ ϥ ⲉ ϥ ⲙⲉ ⲗⲏⲧⲁ · ϩⲛ̅ ⲛ̅ ϣⲁϫⲉ ⲙ̅ ⲡ ⲡ ⲉⲧ ⲟⲩⲁⲁⲃ ⲓⲉⲣⲉⲙⲓ̈ⲁⲥ ϩⲛ̅ ⲟⲩ ⲛⲟϭ ⲛ̅ ⲥϭ̅ⲣⲁϩⲧ̅ ⲙⲛ̅ ⲟⲩ ⲧⲱⲱⲃⲥ̅ · ⲁ ⲩ ϩⲙⲟⲟⲥ ⲙ̅ ⲡ ⲃⲟⲗ ⲙ̅ ⲡⲉϥ ⲙⲁ ⲛ̅ ϣⲱⲡⲉ ⲛ̅ ⲟⲩ ⲕⲟⲩⲓ ⲉ ⲩ ϫⲱ ⲙ̅ⲙⲟ ⲥ ϫⲉ ⲡ ⲇⲓⲕⲁⲓⲟⲛ ⲁⲛ ⲡⲉ ⲁⲩⲱ ⲡ ϩⲱⲃ ⲡⲣⲉⲡⲉⲓ · ⲁⲛ ⲡⲉ · ⲉ ⲧⲣ ⲛ̅ ⲙⲟⲩⲧⲉ ⲉϩⲟⲩⲛ ⲉ ⲡ ⲡ ⲉⲧ ⲟⲩⲁⲁⲃ ϣⲁϥⲧⲉ ϥ ⲟⲩⲱ ⲉ ϥ ⲙⲉ ⲗⲏⲧⲁ · ⲁⲩⲱ ⲉ ϥ ϣⲗⲏⲗ · ⲛ̅ⲧⲉⲣⲉ ϥ ⲟⲩⲱ Ⲇⲉ ⲙ̅ ⲡⲉ ⲡⲣⲟ ⲫⲏⲧⲏⲥ · ⲛ ϥ̅ ϫⲟⲕ ϥ̅ ⲉⲃⲟⲗ · ⲁ ⲩ ⲧⲱⲟⲩⲛ ϫⲉ ⲉ ⲩ ⲛⲁ ⲕⲱⲗϩ̅ ⲉ ⲡ ⲣⲟ · ⲁ ϥ ⲁⲣⲭⲉⲓⲥⲑⲉ Ⲉ ⲡⲉ ⲡⲣⲟⲫⲏⲧⲏⲥ ⲓⲉⲍⲉⲕⲓⲏⲗ · ⲁ ⲩ ϩⲙⲟⲟⲥ ⲉϩⲣⲁⲓ ⲟⲛ ⲙ̅ⲡ ⲟⲩ ⲙⲟⲩⲧⲉ ⲉϩⲟⲩⲛ ⁛— ⲗⲟⲓⲡⲟⲛ Ⲁ ϥ ϫⲉⲕ ⲡⲉ ⲡⲣⲟⲫⲏⲧⲏⲥ ⲉⲃⲟⲗ ⲧⲏⲣ ϥ̅ ⲁ ϥ ⲕⲁ ⲣⲱ ϥ · ⲉⲛⲉ ⲁ ⲣⲟⲩϩⲉ ⲅⲁⲣ ϣⲱⲡⲉ · ⲉ ⲁ ⲩ ⲕⲱⲗϩ̅ ⲉ ⲡ ⲣⲟ · ⲁ ϥ ⲣ̅ ⲟⲩⲱ ⲛⲁ ⲩ ϫⲉ ⲥⲙⲟⲩ ⲉⲣⲟ ⲓ ⲁ ϥ ϭⲱϣⲧ̅ ⲉⲃⲟⲗ ⲉ ϫⲱ ⲟⲩ ϩⲛ̅ ⲟⲩ ⲛⲟϭ ⲛ̅ ϣⲟⲩϣⲧ̅ ⲁ ϥ ϣⲁϫⲉ ⲛⲙ̅ⲙⲁ ⲩ · ⲉ ϥ ϫⲱ ⲙ̅ⲙⲟ ⲥ · ϫⲉ ⲉⲧⲉⲧⲛ̅ ⲉⲓ ⲉ ⲡⲉⲓ ⲙⲁ ⲉⲓⲥ ⲁ ⲟⲩⲏⲏⲣ ⲛ̅ ⲛⲁⲩ · ⲡⲉϫⲁ ⲩ ϫⲉ ⲁ ⲛ ⲉⲓ ϫⲓⲛ ⲛ̅ ϣⲱⲣⲡ̅ ⲙ̅ⲡⲉ ⲛ ⲧⲟⲗⲙⲁ ⲉ ⲙⲟⲩⲧⲉ ⲉϩⲟⲩⲛ ⲉⲣⲟ ⲕ ϣⲁⲛⲧ ⲕ̅ ⲟⲩⲱ ⲉ ⲕ ⲙⲉⲗⲏⲧⲁ ⁛ ⲛ̅ ⲧⲉ ⲩⲛⲟⲩ ⲁ ϥ ⲣⲓⲙⲉ Ⲁ ϥ ϩⲓⲟⲩⲉ ⲉϩⲟⲩⲛ ϩⲙ̅ ⲡⲉϥ ϩⲏⲧ · ⲡⲉϫⲁ ϥ ⲛⲁ ⲩ ϫⲉ ⲁ ⲓ ϯ ⲛ̅ ⲟⲩ ⲛⲟϭ ⲛ̅ ⲟⲥⲉ ⲙ̅ ⲡ ⲟⲟⲩ · ⲁⲩⲱ ⲛ̅ ϩⲓⲥⲉ ⲧⲏⲣ ⲟⲩ ⲛ̅ⲧ ⲁ ⲓ ⲁⲁ ⲩ ϩⲛ̅ ⲡ ⲉⲧ ϣⲟⲩⲉⲓⲧ ⁛— ⲛ̅ⲧ ⲁ ϥ ϫⲉ Ⲛⲁⲓ ⲇⲉ ⲛ̅ϭⲓ ⲡ ⲉⲧ ⲟⲩⲁⲁⲃ ⲉ ϥ ⲡⲏⲧ ⲉⲃⲟⲗ ⲙ̅ ⲡ ⲉⲟⲟⲩ ⲉⲧ ϣⲟⲩⲉⲓⲧ ⲛ̅ ⲛ̅ ⲣⲱⲙⲉ · ⲛ̅ⲧ ⲁ ϥ ⲙ̅ⲕⲁϩ Ⲇⲉ ⲉ ⲡϥ̅ ϩⲏⲧ ϫⲉ ⲁ ⲩ ⲉⲓⲙⲉ ϩⲟⲗⲱⲥ · ϫⲉ ⲁ ϥ ⲙⲉⲗⲏⲧⲁ · ⲁ ⲧⲉⲧⲛ̅ ⲉⲓⲙⲉ ϭⲉ · ⲱ̅ ⲛⲁ ⲙⲉⲣⲁⲧⲉ ϫⲉ ⲉⲣⲉ ⲛ ⲉⲧ ⲟⲩⲁⲁⲃ ⲉⲡⲉⲓⲑⲩⲙⲉⲓ ⲉ ⲡ ⲉⲟⲟⲩ ⲙ̅ ⲡ ⲛⲟⲩⲧⲉ ⲙⲁⲩⲁⲁ ϥ · ⲉϣϫⲉ ⲙ̅ⲙⲟⲛ Ⲥⲱⲧⲙ̅ ⲉ ⲡ ⲙⲉⲗⲓⲟ ⲅⲣⲁⲫⲟⲥ ⲉⲧ ⲟⲩⲁⲁⲃ ⲇⲁ̅ⲇ ⲉ ϥ ϫⲱ ⲙ̅ⲙⲟ ⲥ ϫⲉ ⲁ ⲓ ⲉⲡⲉⲓⲑ[ⲩⲙ]ⲉⲓ ⲉ ⲛⲉⲕ ⲛ̅ⲧⲟⲗⲏ ϭⲱϣⲧ̅ ⲉϩⲣⲁⲓ ⲉϫⲱ ⲓ ⲛ ⲅ̅ ⲛⲁ ⲛⲁ ⲓ · ⲡ ⲥⲟ ⲫⲟⲥ ϩⲱⲱ ϥ Ⲉ ⲡⲉ ϩⲟⲟⲩ ⲡⲁⲩⲗⲟⲥ ϫⲓ ϣⲕⲁⲕ ⲉⲃⲟⲗ ⲉ ϥ ϫⲱ ⲙ̅ⲙⲟ ⲥ ϫⲉ ⲕⲁⲓ ⲅⲁⲣ ⲧⲛ̅ ⲁϣ ⲁϩⲟⲙ ϩⲙ̅ ⲡⲁⲓ ⲉ ⲛ ⲟⲩⲉϣ ϯ ϩⲓⲱⲱ ⲛ ⲙ̅ ⲡⲉⲛ ⲙⲁ ⲛ̅ ϣⲱⲡⲉ ⲉⲃⲟⲗ ϩⲛ̅ ⲧ ⲡⲉ · ⲁⲩⲱ ϫⲉ ⲟⲩⲛⲧⲁ ⲛ ⲙ̅ⲙⲁⲩ ⲛ̅ ⲟⲩ ⲕⲱⲧ ⲉⲃⲟⲗ ϩⲓⲧⲙ̅ ⲡ ⲛⲟⲩⲧⲉ · ⲟⲩ ⲏⲓ ⲛ̅ ⲁⲧ ⲙⲟⲩⲛⲅ̅ ⲛ̅ ϭⲓϫ ⲛ̅ ϣⲁ ⲉⲛⲉϩ ϩⲛ̅ ⲙ̅ ⲡⲏⲩⲉ ⁛— ⲥⲱⲧⲙ̅ ⲇⲉ Ⲟⲛ ⲉ ⲧⲉⲓ ⲛⲟϭ ⲛ̅ ϣⲡⲏⲣⲉ ⲛ̅ⲧ ⲁ ⲥ ϣⲱⲡⲉ ⲉⲃⲟⲗ ϩⲓ ⲧⲟⲟⲧ ϥ̅ ⲉϯ ⲉ ϥ ⲟ ⲙ̅ ⲙⲟⲛⲟⲭⲟⲥ · ⲉ ϥ ⲉⲥⲩⲭⲁⲍⲉ · ϩⲛ̅ ⲧϥ̅ ⲣⲓ ⲙ̅ⲡⲁⲧ ⲉϥ ⲣ̅ ⲉⲡⲓⲥⲕⲟⲡⲟⲥ ⲁ ϥ ϣⲱⲛⲉ ⲉ ⲡϥ̅ ⲥⲡⲗⲏⲛ · ⲛ̅ ⲟⲩ ⲥⲟⲡ̅ ϩⲙ̅ ⲡ ϣⲟⲙⲛ̅ⲧ ⲙ̅ ⲡ ϣⲁ ⲙ̅ ⲡ ⲃⲱⲗ ⲉⲃⲟⲗ ⲙ̅ ⲡⲉ ϥ ⲧⲁⲙⲉ ⲗⲁⲁⲩ ⲇⲉ ϩⲛ̅ ⲛⲉ ⲥⲛⲏⲩ ϫⲉ ⲉ ϥ ϣⲱⲛⲉ · ⲛⲉ ⲁ ϥ ϫⲟⲟ ⲥ ⲅⲁⲣ ⲛⲁ ⲩ ⲡⲉϫⲉ ϣⲗⲏⲗ ⲉϫⲱ ⲓ ⲛ̅ ⲧⲁ ⲃⲱⲕ ⲉ ⲑ ⲉ ⲛⲉⲉⲧⲉ ⲛ̅ ⲁⲡⲁ ⲁⲃⲣⲁϩⲁⲙ · ⲛ̅ ⲧⲁ ϭⲙ̅ ⲡ ϣⲓⲛⲉ · ⲙ̅ ⲡⲉⲓ̈ ⲥⲟⲛ ⲉⲧ ϩⲙ̅ ⲡ ⲙⲁ ⲉⲧ ⲙ̅ⲙⲁⲩ ⲣ̅ϣⲁⲛ ⲡ ϫ̅ⲥ̅ ϯ ⲑ ⲉ ⲛⲁ ⲓ ⲛ̅ ⲧⲁ ⲕⲧⲟ ⲓ ϣⲁⲣⲱ ⲧⲛ̅ · ⲛ̅Ⲧ ⲁ ϥ ϫⲉ ⲡⲁⲓ ⲇⲉ ⲉ ϥ ⲟⲩⲱϣ ⲉ ⲧⲙ̅ ⲧⲣⲉ ⲗⲁⲁⲩ ⲉⲓⲙⲉ ϫⲉ ⲉ ϥ ϣⲱⲛⲉ ϩⲟⲗⲱⲥ · ⲣ̅ϣⲁⲛ ⲟⲩⲁ ⲇⲉ ϣⲓⲛⲉ ϩⲛ̅ ⲟⲩ ⲁ ⲕⲣⲓⲃⲉⲓⲁ · ϫⲉ ⲉⲧⲃⲉ ⲟⲩ Ⲁ ⲡⲉⲓ ⲡ ⲉⲧ ⲟⲩⲁⲁⲃ ϫⲉ ⲡⲁⲓ · ⲙⲁⲣ ϥ̅ ⲱϣ ϩⲙ̅ ⲡ ϫⲱⲱⲙⲉ ⲛ̅ ⲓⲱⲃ ⲡ ⲙⲁⲕⲁⲣⲓⲟⲥ · ϥ ⲛⲁ ϩⲉ ⲉ ⲡ ϫ̅ⲥ̅ ⲉ ϥ ϫⲱ ⲙ̅ⲙⲟ ⲥ ⲛⲁ ϥ ϫⲉ ⲉ ⲕ ⲙⲉⲉⲩⲉ ϫⲉ ⲛ̅ⲧ ⲁ ⲓ ⲣ̅ ⲛⲁⲓ ⲛⲁ ⲕ ⲉ ⲕⲉ ⲥⲙⲟⲧ · Ⲁⲗⲗⲁ ϫⲉ ⲉⲕⲉ ⲟⲩⲱⲛϩ̅ ⲉⲃⲟⲗ ⲛ̅ ⲇⲓⲕⲁⲓⲟⲥ ⁛— ⲡⲁⲩⲗⲟⲥ ϩⲱⲱ ϥ Ϫⲱ ⲙ̅ⲙⲟ ⲥ ϫⲉ ⲉ ⲓ ⲉⲓⲣⲉ ⲛ̅ ⲛⲁⲓ ⲧⲏⲣ ⲟⲩ ⲉⲧⲃⲉ ⲡ ⲉⲩⲁⲅⲅⲉⲗⲓⲟⲛ ϫⲉ ⲉⲓⲉ ϣⲱⲡⲉ ⲛⲁ ϥ ⲛ̅ ⲕⲓⲛⲱⲛⲟⲥ ⁛— ⲛ̅ⲧⲉⲣⲉ ⲡ ⲡ ⲉⲧ ⲟⲩⲁⲁⲃ Ⲇⲉ ⲁⲡⲁ ⲡⲉⲥⲩⲛ ⲑⲓ̈ⲟⲥ · ⲣ̅ ⲟⲩ ϩⲃ̅ⲇⲟⲙⲁⲥ ⲉ ϥ ϣⲱⲛⲉ · ⲙ̅ⲡⲉ ⲛⲉ ⲥⲛⲏⲩ ϣⲓⲛⲉ ⲛ̅ⲥⲱ ϥ · ⲉ ϥ ⲙⲉⲉⲩⲉ ϫⲉ ⲉϥ ϩⲙ̅ ⲡ ⲃⲏⲃ · ⲁ ⲩ ϣⲁϫⲉ Ⲙⲛ̅ ⲛⲉⲩ ⲉⲣⲏⲩ ϫⲉ ⲁ ⲡⲉⲥⲩⲛⲑⲓⲟⲥ ϣⲏⲙ ⲱ̅ⲥⲕ̅ · ⲙⲁⲣ ⲛ̅ Ϣⲓⲛⲉ ⲛ̅ⲥⲱ ϥ · ϫⲉ ⲙⲉϣⲁⲕ ⲛ̅ⲧ ⲁ ϥ ϣⲱⲛⲉ · ϩⲓ ⲧⲉ ϩⲓⲏ · ⲏ ⲙⲉϣⲁⲕ Ⲛ̅ⲧ ⲁ ⲡ ϩⲓⲥⲉ ⲑⲙ̅ⲕⲟ ϥ · ⲙ̅ⲡⲉ ϥ ⲉϣ ⲧⲱⲟⲩⲛ · ⲁ ⲩ ϫⲟⲟⲩ ⲇⲉ Ⲛ̅ ⲟⲩ ⲥⲟⲛ ⲉ ⲡϥ̅ ⲟⲩⲏⲏⲃ ⲉ ϥ ϣⲓⲛⲉ ⲛ̅ⲥⲱ ϥ · ⲛ̅ⲧⲉⲣⲉ ϥ ⲃⲱⲕ Ⲇⲉ ⲕⲁⲧⲁ ⲟⲩ ⲟⲓⲕⲟⲛⲟⲙⲓⲁ · ⲛ̅ⲧⲉ ⲡ ⲛⲟⲩⲧⲉ · ⲁⲛⲁⲩ ⲉ ⲛⲉ ϣⲡⲏⲣⲉ ⲛ̅ⲧⲉ ⲡ ⲛⲟⲩⲧⲉ · ⲛⲉ ϩⲟⲟ ⲩ Ⲇⲉ ⲧⲏⲣ ⲟⲩ ⲛ̅ⲧ ⲁ ϥ ⲁⲁ ϥ ⲉ ϥ ⲛ̅ⲕⲟⲧⲕ̅ ⲉ ϥ ϣⲱⲛⲉ ⲛⲉⲣⲉ ⲛ ⲉⲧ ⲟⲩⲁⲁⲃ ⲇⲓⲁⲕⲱⲛⲉⲓ ⲉⲣⲟ ϥ ϣⲁ ⲡⲉ ϩⲟⲟⲩ ⲛ̅ⲧ ⲁ ⲡ ⲥⲟⲛ ⲃⲱⲕ ϣⲁⲣⲟ ϥ · ⲛ̅ⲧⲉⲣⲉ ⲡ ⲥⲟⲛ ⲇⲉ Ⲃⲱⲕ ϣⲁⲣⲟ ϥ ⲉ ϥ ϩⲉ ⲉ ⲡ ⲣⲟ ⲛ̅ ⲧ ⲕⲟⲩⲓ ⲛ̅ ⲣⲓ ⲉⲧ ϥ̅ ⲛ̅ ϩⲏⲧ ⲥ̅ ⲉ ϥ ⲟⲩⲏⲏⲛ ⁛— ϩⲓⲧⲛ̅ ⲟⲩ ⲉⲩⲕⲁⲓⲣⲓⲁ Ⲇⲉ ⲛ̅ⲧⲉ ⲡ ⲛⲟⲩⲧⲉ · ⲛ̅ⲧⲉⲣ ϥ̅ ⲥⲉⲕ ⲡ ⲙⲟⲩⲥ ⲇⲉ ⲙ̅ ⲡ ⲣⲟ ⲁ ϥ ⲙⲟⲩⲧⲉ ⲉϩⲟⲩⲛ ⲕⲁⲧⲁ ⲡ ⲕⲁⲛⲱⲛ ⲛ̅ ⲛⲉ ⲥⲛⲏⲩ ϫⲉ ⲥⲙⲟⲩ ⲉⲣⲟ ⲓ · ⲙ̅ ⲡⲉ ϩⲟⲟⲩ ⲅⲁⲣ ⲉⲧ ⲙ̅ⲙⲁⲩ · ⲛⲉ Ⲁ ⲥ ϫⲱⲛϥ̅ · ⲉⲣⲉ ⲡ ⲡ ⲉⲧ ⲟⲩⲁⲁⲃ ⲁⲡⲁ ϩⲏⲗⲓⲁⲥ ⲡⲉ ⲑⲉⲥⲃⲩⲧⲏⲥ ⲡⲁ ⲡ ⲧⲟⲟⲩ ⲙ̅ ⲡ ⲕⲁⲣⲙⲏⲗⲟⲥ ϩⲁϩⲧⲏ ϥ · ⲉ ϥ ϭⲓⲛⲉ ⲙ̅ ⲡⲉϥ ϣⲓⲛⲉ ⲛ̅ⲧ ⲁ ⲩ ⲧⲛ̅ⲛⲟⲟⲩ ϥ ⲅⲁⲣ ⲉ ⲃⲟⲗ ϩⲓⲧⲙ̅ ⲡ ⲛⲟⲩⲧⲉ · ⲉ ⲥⲗ̅ⲥⲱⲗ ϥ̅ ϩⲛ̅ ⲛⲉϥ ϣⲁϫⲉ · ⲛ̅ⲧⲉⲣⲉ ⲡ ⲥⲟⲛ Ⲇⲉ ⲣ̅ ⲟⲩ ⲛⲟϭ ⲛ̅ ⲕⲱⲟⲩ ⲉ ϥ ⲁϩⲉ ⲣⲁⲧ ϥ̅ ⲉ ϥ ⲙⲟⲩⲧⲉ ⲉϩⲟⲩⲛ ϫⲉ Ⲥⲙⲟⲩ ⲉⲣⲟ ⲓ · ⲁ ⲡⲉ ⲡⲣⲟⲫⲏⲧⲏⲥ ⲧⲱⲟⲩⲛ ϫⲉ ⲉ ϥ ⲛⲁ ⲁⲛⲁⲭⲱⲣⲉⲓ ⲛⲁ ϥ · ⲁ ⲁⲡⲁ ⲡⲉⲥⲩⲛⲑⲩⲟⲥ ⲁⲙⲁϩ ⲧⲉ ⲙ̅ⲙⲟ ϥ · ⲉ ϥ ϫⲱ ⲙ̅ⲙⲟ ⲥ ϫⲉ ⲛ̅ ϯ ⲛⲁ ⲕⲁⲁ ⲕ ⲉⲃⲟⲗ ⲁⲛ ϣⲁⲛ ϯ ⲥⲟⲗⲥⲗ̅ ⲛ̅ ⲕⲉ ⲕⲟⲩⲓ · Ⲡ ⲥⲟⲛ ⲇⲉ ϩⲱⲱ ϥ ⲛ̅ⲧⲉⲣ ϥ̅ ⲧⲙ̅ ⲣ̅ ⲟⲩⲱ ⲛⲁ ϥ ⲁ ϥ ϯ ⲡⲉϥ ⲟⲩⲟⲓ ⲉϩⲟⲩⲛ ⲛ̅ ⲥⲟⲟⲩⲧⲛ̅ ⲁϫⲛ̅ ⲙⲏⲛⲉⲩⲉ ⲙ̅ⲙⲟ ϥ ϩⲟⲗⲱⲥ · ⲁ ϥ ϩⲉ ⲇⲉ ⲉ ⲡ ⲡ ⲉⲧ ⲟⲩⲁⲁⲃ ⲥⲛⲁⲩ ⲉ ⲩ ϩⲙⲟⲟⲥ ⲁⲡⲁ ⲡⲉⲥⲩⲛ ⲑⲓⲟⲥ ⲙⲉⲛ ⲛ ϥ̅ ⲛ̅ⲕⲟⲧⲕ̅ * ⲡ ⲡ ⲉⲧ ⲟⲩⲁⲁⲃ Ϩⲱⲱ ϥ ϩⲏⲗⲓⲁⲥ ⲛ ϥ̅ ϩⲙⲟⲟⲥ ϩⲁϩⲧⲏ ϥ ⲉ ϥ ϭⲓⲛⲉ ⲙ̅ ⲡϥ̅ ϣⲓⲛⲉ · Ⲛⲧⲉⲣⲉ ⲡ ⲥⲟⲛ ⲇⲉ ⲃⲱⲕ ⲉϩⲟⲩⲛ ⲁ ϥ ϫⲓ ⲥⲙⲟⲩ ⲛ̅ⲧⲟⲟⲧ ⲟⲩ ⲙ̅ ⲡⲉ ⲥⲛⲁⲩ ⲁ ϥ ⲁϩⲉ ⲣⲁⲧ ϥ̅ ⲙ̅ ⲡⲉϥ ⲉϣ ϭⲱϣⲧ̅ ⲇⲉ ⲉϩⲟⲩⲛ ϩⲙ̅ ⲡ ϩⲟ ⲙ̅ ⲡⲉ ⲡⲣⲟⲫⲏⲧⲏⲥ · ϩⲏⲗⲓⲁⲥ · Ⲉⲧⲃⲉ ⲛ ⲁⲕⲧⲓⲛ ⲛ̅ ⲟⲩⲟⲉⲓⲛ ⲉⲧ ⲃⲟⲩⲃⲟⲩ ϩⲙ̅ ⲡⲉϥ ϩⲟ ⲛ̅ ⲑ ⲉ ⲛ̅ ⲟⲩ ⲉⲃⲣⲏⲏϭⲉ · ⲕⲁⲧⲁ ⲡ ⲉⲧ ⲥⲏϩ Ϫⲉ ⲧⲟⲧⲉ ⲛ̅ ⲇⲓⲕⲁⲓⲟⲥ ⲥⲉ ⲛⲁ ⲣ̅ ⲟⲩⲟⲉⲓⲛ ⲛ̅ ⲑ ⲉ ⲙ̅ ⲡ ⲣⲏ · ϩⲛ̅ ⲧ ⲙⲛ̅ⲧ̅ ⲉⲣⲟ ⲙ̅ ⲡⲉⲩ ⲉⲓⲱⲧ · ⲡ ⲡ ⲉⲧ ⲟⲩⲀⲁⲃ ⲇⲉ ⲁⲡⲁ ⲡⲉⲥⲩⲛⲑⲓⲟⲥ · ⲁ ϥ ⲁⲕⲁⲛⲁⲅⲧⲉⲓ ⲉϩⲟⲩⲛ ⲉ ⲡ ⲥⲟⲛ · ⲡⲉϫⲁ ϥ ⲛⲁ ϥ ϫⲉ ⲙⲏ ⲧ ⲛ̅ⲧⲟⲗⲏ ⲛ̅ ⲛⲉ ⲥⲛⲏⲩ ⲧⲉ ⲧⲁⲓ ⲉ ⲧⲣⲉ ⲕ ϯ ⲡⲉⲕ ⲟⲩⲟⲓ ⲉϩⲟⲩⲛ ⲁϫⲛ̅ ⲙⲟⲩⲙϣ̅ · ⲁⲣⲁ ⲛⲉ ⲟⲩ ⲁⲣⲭⲱⲛ ⲡⲉ Ⲡⲁⲓ ⲕ ⲛⲁ ⲉϣ ⲃⲱⲕ ⲉϩⲟⲩⲛ ⲉϫⲱ ϥ ⲁϫⲛ̅ ⲧⲣⲉ ⲩ ⲙⲏⲛⲉⲩⲉ ⲙ̅ⲙⲟ ⲕ ⲛⲁ ϥ · ⲁ ϥ ⲟⲩⲱϣⲃ̅ Ⲛ̅ϭⲓ ⲡ ⲥⲟⲛ ϫⲉ ⲕⲱ ⲛⲁ ⲓ ⲉⲃⲟⲗ ⲡⲁ ⲉⲓⲱⲧ ⲁ ⲓ ⲣ̅ ⲛⲟⲃⲉ · ⲛ̅ⲧ ⲁ ⲓ ⲱⲥⲕ̅ ϩⲓⲣⲙ̅ ⲡ ⲣⲟ ⲉⲓⲥ ⲟⲩ ⲛⲟϭ ⲛ̅ ⲕⲱⲟⲩ ϯ ⲧⲱϩⲙ̅ · ⲁ ⲓ ⲙⲉⲉⲩⲉ ϫⲉ ϩⲁⲣⲏⲩ ⲉ ⲕ ϣⲱⲛⲉ · ⲙ̅ⲡⲉ ⲕ ⲉϣ ⲧⲱⲟⲩⲛ · ⲉⲧⲃⲉ ⲡⲁⲓ ⲁ ⲓ ϯ Ⲡⲁ ⲟⲩⲟⲓ ⲉϩⲟⲩⲛ ⲉ ϭⲙ̅ ⲡⲉⲕ ϣⲓⲛⲉ · ⲁ ⲡⲉ ⲡⲣⲟⲫⲏⲧⲏⲥ ⲟⲩⲱϣⲃ̅ ϫⲉ ⲡ ⲧⲱϣ ⲙ̅ ⲡ ⲛⲟⲩⲧⲉ ⲡⲉ ⲡⲁⲓ · ⲡⲁⲛⲧⲱⲥ ⲉ ϥ ⲙ̅ⲡϣⲁ ⲙ̅ ⲡⲉⲛ ⲁⲥⲡⲁⲥⲙⲟⲥ · ⲉⲧⲃⲉ ⲛϥ̅ ⲡⲣⲁⲝⲓⲥ · ⲉⲧ ⲛⲁⲛⲱⲟⲩ ⲙ̅ⲡⲉ ⲡ ⲛⲟⲩⲧⲉ ϩⲟⲩⲣⲱ ϥ · ⲙ̅ⲙⲟ ϥ ⁛— ⲛ̅ⲧⲉⲣⲉ ϥ ϫⲉ ⲛⲁⲓ Ⲇⲉ ⲛ̅ϭⲓ ⲡⲉ ⲡⲣⲟⲫⲏⲧⲏⲥ ⲁ ϥ ⲁⲛⲁⲭⲱⲣⲉⲓ ⲛ̅ⲧⲉⲣⲉ ϥ ⲁⲛⲁⲭⲱ ⲣⲉⲓ ⲇⲉ ⲁ ⲡ ⲥⲟⲛ ϣⲁϫⲉ ⲙⲛ̅ ⲁⲡⲁ ⲡⲉⲥⲩⲛⲑⲓⲟⲥ · ϫⲉ ⲟⲩ ⲉ ⲃⲟⲗ ⲧⲱⲛ ⲡⲉ ⲡⲉⲓ ⲥⲟⲛ · ⲛ̅ ⲣⲁⲧ ϥⲱ Ⲉⲣⲉ ⲧⲉⲓ ⲛⲟϭ ⲛ̅ ⲭⲁⲣⲓⲥ · ⲕⲱⲧⲉ ⲉⲣⲟ ϥ ⲛ̅ ⲧⲉⲓ ϩⲉ · ⲛⲁⲙⲉ ⲙ̅ⲡ ⲉⲓ ⲛⲁⲩ ⲉ̅ ⲟⲩⲟⲛ ⲛ̅ ⲧⲉⲓ ϩⲉ ⲉⲛⲉϩ ⲉ ϥ ⲟ ⲛ̅ ⲣⲙ̅ ⲣⲁϣ ⲉ ϥ ⲙⲉϩ ⲛ̅ ⲟⲩⲟⲉⲓⲛ ⲛⲓⲙ · ⲁⲩⲱ ϯ ϫⲱ ⲙ̅ⲙⲟ ⲥ Ⲛⲁ ⲕ ⲡⲁ ⲥⲟⲛ ϫⲉ ⲛ̅ ⲧ ⲉⲩⲛⲟⲩ ⲛ̅ⲧ ⲁ ⲓ ⲁⲙⲁϩⲧⲉ ⲛ̅ ⲛⲉϥ ϭⲓϫ ⲁ ⲓ ϯ ⲡⲉⲓ ⲉⲣⲟ ⲟⲩ ⲁ ⲩ ⲛⲟϭ ⲛ̅ ϭⲟⲙ ϣⲱⲡⲉ ϩⲙ̅ ⲡⲁ ⲥⲱⲙⲁ ⲁ ⲓ ⲗⲟ ⲉ ⲓ ⲟ ⲛ̅ ⲁⲧ ϭⲟⲙ ⲁ ⲓ ϭⲙ̅ϭⲟⲙ ⲛⲁⲙⲉ ⲁ ⲓ ⲉⲩⲫⲣⲁⲛⲉ ⲛ̅ ⲑ ⲉ ⲛ̅ ⲟⲩⲁ ⲉ ⲁ ϥ ϭⲱⲗ ϩⲛ̅ ⲟⲩ ⲙⲁ ⲛ̅ ⲥⲱ · ⲉⲓϣⲁⲛ ϫⲟⲟ ⲥ ϫⲉ ⲡⲁ ⲡⲉⲓ ⲧⲟⲟⲩ ⲡⲉ · ⲙ̅ ⲡⲉⲓ ⲛⲁⲩ ⲉ ⲟⲩⲟⲛ ⲉⲛⲉϩ ϩⲛ̅ ⲧⲛ̅ ⲉⲡⲁⲣⲭⲓⲁ ⲉ ϥ ⲉⲓⲛⲉ ⲙ̅ⲙⲟ ϥ · ⲁⲩⲱ ⲙ̅ ⲡⲉⲓ ⲛⲁⲩ ⲉ ⲟⲩⲟⲛ ⲉⲛⲉϩ ⲉ ϥ ⲣⲏⲧ ⲛ ϥ̅ⲱ ⲛ̅ ⲑ ⲉ ⲙ̅ ⲡⲁⲓ · ⲡⲉϫⲁ ϥ ⲙ̅ ⲡ ⲥⲟⲛ ϫⲉ ϩⲟⲙⲟⲓⲱⲥ ⲉ ⲓ̈ ⲛⲁ ϫⲉⲕ ⲛⲁ ϩⲁⲣⲉϩ ⲉ ⲡⲉⲓ ϣⲁϫⲉ ϩⲛ̅ ⲟⲩ ⲙⲩⲥⲧⲏⲣⲓⲟⲛ ⲁⲩⲱ ⲛ ⲅ̅ ⲛⲁ ϭⲗ̅ⲡ ϣⲁϫⲉ ⲉⲃⲟⲗ ⲁⲛ · ⲁ ϥ Ⲟⲩⲱϣⲃ̅ ⲛ̅ϭⲓ ⲡ ⲥⲟⲛ ϫⲉ ⲙⲏ ⲁⲣⲁ ⲙⲛ̅ⲛⲥⲁ ⲟⲩⲟⲉⲓϣ ⲛ̅ⲧⲉ ⲧ ⲁⲛⲁⲅⲕⲏ ⲧⲁϩⲟ ⲓ ⲛ̅ ϯ ⲛⲁ ϭⲟⲗⲡ ϥ̅ ⲉⲃⲟⲗ ⲁⲛ · ⲉⲧⲃⲉ ⲟⲩ ⲁ ⲕ ϫⲟⲟ ⲥ ⲛ̅ ⲧⲉⲓ ϩⲉ · ⲉ ⲕ ⲥⲱⲧⲙ̅ ⲁⲛ ⲉ ϩⲣⲁⲫⲁⲏⲗ · ⲡ ⲁⲅⲅⲉⲗⲟⲥ ⲉ ϥ ϣⲁϫⲉ ⲙⲛ̅ ⲡ ⲡ ⲉⲧ ⲟⲩⲁⲁⲃ ⲇⲱⲃⲓⲧ · ⲉ ϥ ϫⲱ ⲙ̅ⲙⲟ ⲥ ϫⲉ ⲡ ⲙⲩⲥⲧⲏⲣⲓⲟⲛ ⲙ̅ ⲡ ⲣ̅ⲣⲟ ⲛⲁⲛⲟⲩ ϩⲟⲡ ϥ̅ · ⲛⲉ ϩⲃⲏⲩⲉ ⲇⲉ Ⲙ ⲡ ⲛⲟⲩⲧⲉ ⲛⲁⲛⲟⲩ ⲟⲛϩ ⲟⲩ ⲉⲃⲟⲗ · ⲁⲗⲗⲁ ϯ ⲥⲟⲟⲩⲛ ϫⲉ ⲉ ⲕ ⲙⲟⲥⲧⲉ ⲙ̅ ⲡ ⲉⲟⲟⲩ ⲉⲧ ϣⲟⲩⲉⲓⲧ ⲛ̅ ⲛ̅ ⲣⲱⲙⲉ · ⲧⲁⲩⲉ ⲡ ϫⲱⲕ ⲉⲣⲟ ⲓ ϩⲛ̅ ⲟⲩ ⲙⲉ ϫⲉ ⲛⲓⲙ ⲡⲉ ⲡⲉⲓ̈ ⲣⲱⲙⲉ · ⲁⲩⲱ ϯ ⲛⲁ ⲗⲩⲡⲏ ⲙ̅ⲙⲟ ⲕ ⲁⲛ · ⲁ ϥ ⲟⲩⲱϣⲃ̅ ⲛ̅ϭⲓ Ⲡ ⲙⲉϩ ⲙⲛ̅ⲧ̅ ϣⲟⲙⲧⲉ ⲛ̅ ⲁⲡⲟⲥⲧⲟⲗⲟⲥ · ⲁⲡⲁ ⲡⲉⲥⲩⲛⲑⲓⲟⲥ ⲡⲉϫⲁ ϥ ⲙ̅ ⲡ ⲥⲟⲛ ϫⲉ ⲛ̅ⲧⲉⲣ ⲉⲓ ⲃⲱⲕ ⲟⲩⲛ ϩⲓⲧⲟⲟⲧ ⲧⲏⲩⲧⲛ̅ ϫⲉ ⲉ ⲓ ⲛⲁ ⲃⲱⲕ ϣⲁ ⲡ ⲥⲟⲛ ⲉⲧ ϩⲛ̅ ⲑ ⲉⲛⲉⲉⲧⲉ ⲛ ⲁⲡⲁ ⲁⲃⲣⲁϩⲁⲙ ⲛ̅ ⲧⲁ ϭⲙ̅ ⲡⲉϥ ϣⲓⲛⲉ · ⲁ ⲓ ⲛⲁⲩ Ⲉ ⲡⲁ ⲥⲱⲙⲁ ⲉ ϥ ⲟ ⲛ̅ ⲁⲧ ϭⲟⲙ ⲁ ⲓ ϫⲟⲟ ⲥ ϫⲉ ⲙⲏⲡⲟⲧⲉ ⲛ̅ⲧⲉ ⲟⲩ ⲗⲟϫⲗϫ̅ ⲧⲁϩⲟ ⲓ · ϩⲛ̅ ⲧⲉ ϩⲓⲏ · ⲡⲁ ⲥⲡⲗⲏⲛ ⲟⲩⲛ ⲁ ϥ ⲛⲟϫ ⲧ̅ · ⲉ ⲡ ϣⲱⲛⲉ ϫⲓⲛ ⲙ̅ ⲡ ⲛⲁⲩ ⲛ̅ⲧ ⲁ ⲓ ⲁⲛⲁⲭⲱⲣⲉⲓ ⲛⲁ ⲓ ϩⲓⲧⲟⲟⲧ ⲧⲏⲩⲧⲛ̅ ⲁⲩⲱ ⲙ̅ ⲡⲉⲓ ⲛⲁⲩ ⲉ ⲣⲱⲙⲉ ϣⲁⲛⲧⲉ ⲕ ⲉⲓ ϣⲁⲣⲟ ⲓ · ⲛ̅ⲧⲉⲣⲉ ⲡⲁ ⲥⲡⲗⲏⲛ ⲇⲉ ϭⲱ ⲉ ϥ ⲃⲁⲥⲁⲛⲓⲍⲉ ⲙ̅ⲙⲟ ⲓ ⲉⲙⲁⲧⲉ ⲁ ⲓ ⲡⲁⲣⲁⲕⲁⲗⲉⲓ ⲙ̅ ⲡ ϫⲥ̅ ⲛ̅ⲥⲁ ϥ ⲉ ⲧⲣ ϥ̅ ⲭⲁⲣⲓⲍⲉ ⲛⲁ ⲓ ⲙ̅ ⲡ ⲧⲁⲗϭⲟ · ⲛ̅ⲧⲉⲣⲉ ϥ̅ ⲛⲁⲩ ⲇⲉ Ⲉ ⲧⲁ ⲙⲛ̅ⲧ̅ ⲁⲥⲑⲉⲛⲏⲥ ⲙⲛ̅ ⲧⲁ ⲙⲛ̅ⲧ̅ ⲁⲧ ⲣⲱⲙⲉ · ⲁ ϥ ⲧⲛ̅ⲛⲟⲟⲩ ⲟⲩⲁ ⲛ̅ ⲛ ⲉⲧ ⲟⲩⲁⲁⲃ ϣⲁⲣⲟ ⲓ · ⲁ ϥ ⲭⲁⲣⲓⲍⲉ ⲙ̅ ⲡ ⲧⲁⲗϭⲟ ⲙ̅ ⲡⲁ ⲥⲱⲙⲁ · ⲁⲩⲱ ϯ ϫⲱ ⲙ̅ⲙⲟ ⲥ ⲛⲁ ⲕ ϫⲉ ⲉⲡⲉⲓⲇⲏ ⲡⲉⲓ Ⲣⲱⲙⲉ ⲡⲁⲓ ⲛ̅ⲧ ⲁ ⲕ ϫⲓ ⲥⲙⲟⲩ ⲉⲃⲟⲗ ϩⲓⲧⲟⲟⲧ ϥ̅ · ⲡⲁⲓ ⲡⲉ ϩⲏⲗⲓⲁⲥ · ⲡⲉ ⲑⲉⲥ ⲃⲩⲧⲏⲥ ⲡⲁ ⲡ ⲧⲟⲟⲩ ⲙ̅ ⲡ ⲕⲁⲣⲙⲏⲗⲟⲥ ⲡ ⲉⲛⲧ ⲁ ⲩ ⲁⲛⲁ ⲗⲁⲙⲃⲁⲛⲉ ⲙ̅ⲙⲟ ϥ ϩⲛ̅ ⲟⲩ ϩⲁⲣⲙⲁ ⲛ̅ ⲕⲱϩⲧ̅ ⲙⲛ̅ ⲟⲩ ⲕⲙ̅ⲧⲱ ⲉϩⲣⲁⲓ ⲉ ⲧ ⲡⲉ · ϯ ⲥⲟⲡⲥⲡ̅ ⲙ̅ⲙⲟ ⲕ ⲡⲁ ⲥⲟⲛ ⲙ̅ ⲙⲁⲓ ⲛⲟⲩⲧⲉ ⲙ̅ⲡⲣ̅ ⲟⲩⲉⲛϩ̅ ⲡ ⲙⲩⲥⲧⲏⲣⲓⲟⲛ ⲉⲃⲟⲗ ⲉ ⲗⲁⲁⲩ ⲛ̅ ⲣⲱⲙⲉ ϣⲁ ⲡⲉ ϩⲟⲟⲩ ⲙ̅ ⲡⲁ ϭⲙ̅ ⲡ ϣⲓⲛⲉ ϫⲉ ⲛ̅ⲛⲉ ⲕ ⲗⲩⲡⲏ ⲙ̅ ⲙⲟ ⲓ ⁛— Ⲛⲁⲓ ⲇⲉ ⲛ̅ⲧⲉⲣⲉ ϥ̅ ⲥⲟⲧⲙ ⲟⲩ ⲛ̅ϭⲓ ⲡ ⲥⲟⲛ · ⲁ ⲩ ⲛⲟϭ ⲛ̅ ⲣⲁϣⲉ ϣⲱⲡⲉ ⲛⲁ ϥ · ⲙⲛ̅ ⲟⲩ ⲥⲟⲗⲥⲗ̅ · ⲁⲩⲱ Ⲙ̅ⲡ ϥ̅ ⲟⲩⲉⲛ̅ϩ̅ ⲡ ⲙⲩⲥⲧⲏⲣⲓⲟⲛ ⲉⲃⲟⲗ ⲉ ⲗⲁⲁⲩ ⲛ̅ ⲣⲱⲙⲉ ϣⲁ ⲡⲉ ϩⲟⲟⲩ ⲛ̅ⲧ ⲁ ⲡⲉ ⲕⲗⲏⲣⲟⲥ ⲙ̅ ⲙⲁⲓ ⲛⲟⲩⲧⲉ · ⲛ̅ⲧⲉ ⲧ ⲡⲟⲗⲓⲥ ⲙ̅ ⲙⲁⲓ ⲡⲉ ⲭ̅ⲥ̅ ⲕⲃ̅ⲧ̅ ⲁⲙⲁϩⲧⲉ ⲙ̅ ⲡ ⲉⲧ ⲙ̅ⲡϣⲁ ⲛⲁⲙⲉ ⲛ̅ ⲧ ⲙⲛ̅ⲧ̅ ⲉⲡⲓⲥⲕⲟⲡⲟⲥ ϫⲉ ⲉ ⲩ ⲛⲁ ϫⲓⲧ ϥ̅ ⲙ̅ ⲡ ⲡⲁⲧⲣⲓⲁⲣⲭⲏⲥ ⲉⲧ ⲟⲩⲁⲁⲃ ⲁⲡⲁ ⲇⲁⲙⲓⲁⲛⲟⲥ ⲡ ⲁⲣⲭⲓⲉⲡⲓⲥⲕⲟⲡⲟⲥ ⲉ ⲧⲣ ϥ̅ ⲭⲉⲓⲣⲟ ⲇⲟⲛⲉⲓ̈ ⲙ̅ⲙⲟ ϥ ⲛ̅ ⲉⲡⲓⲥⲕⲟⲡⲟⲥ · Ⲁ ⲧⲉⲧⲛ̅ ⲉⲓⲙⲉ ϭⲉ ⲱ̅ ⲛⲁ ⲙⲉⲣⲁⲧⲉ ϫⲉ ⲡ ⲉⲧ ⲛⲁ ϩⲁⲣⲉϩ ⲉ ⲛ ⲉⲛⲧⲟⲗⲏ ⲛ̅ ⲧ ⲙⲛ̅ⲧ̅ ⲙⲟⲛⲟⲭⲟⲥ ⲛ ϥ̅ ϫⲟⲕ ⲟⲩ ⲉⲃⲟⲗ ⲁϫⲛ̅ ⲙⲛ̅ⲧ̅ ⲣⲉϥ ϫⲛⲁⲁⲩ ϣⲁⲣⲉ ⲡⲉ ⲭ̅ⲥ̅ ⲙⲉⲣⲓⲧ ϥ̅ · ⲛ ϥ̅ ϫⲟⲟⲩ ϣⲁⲣⲟ ϥ ⲛ̅ ⲛϥ̅ ⲡ ⲉⲧ ⲟⲩⲁⲁⲃ ⲙ̅ⲙⲁⲧⲉ ⲁⲗⲗⲁ ϣⲁ ⲩ ⲛⲁⲩ ⲉ ⲡ ⲛⲟⲩⲧⲉ ⲕⲁⲧⲁ ⲧ ϭⲓⲛ ⲛⲁⲩ ⲙ̅ ⲡ ⲟⲩⲁ ⲡ ⲟⲩⲁ ⲕⲁⲧⲁ ⲡⲉ ⲥ ⲙⲟⲧ ⲉ ⲧⲉϥ ⲟⲩⲱϣ ⲉⲧ ϥ̅ ⲱⲛϩ̅ ⲉⲃⲟⲗ ⲉⲣⲟ ⲟⲩ ⲛ̅ϩⲏⲏⲧ ϥ̅ · ⲉϣϫⲉ ⲙ̅ⲙⲟⲛ ⲥⲱⲧⲙ̅ Ⲉ ⲛⲉ ⲅⲣⲁⲫⲏ ⲛ̅ ⲛⲓϥⲉ ⲛ̅ⲧⲉ ⲡ ⲛⲟⲩⲧⲉ · ⲥⲉ ⲛⲁ ⲧⲟⲩⲛⲟ ⲉⲓⲁⲧ ⲕ̅ ⲉⲃⲟⲗ ⲕⲁⲧⲁ ⲡ ⲉⲧ ⲉϣϣⲉ · Ⲁⲩⲱ ⲕⲁⲧⲁ ⲛⲉ ϩⲣⲏⲧⲱⲛ ⲛ̅ⲧ ⲁ ⲛ ϫⲟⲟ ⲩ · ⲉⲧⲃⲉ ⲡⲉⲛ ϫⲟⲉⲓⲥ ⲛ ⲉⲓⲱⲧ ⲛ̅ ⲉⲡⲓⲥⲕⲟⲡⲟⲥ ⲁⲡⲁ ⲡⲉⲥⲩⲛⲑⲓⲟⲥ · ⲡ ⲉⲛⲧ ⲁ ⲡ ⲛⲟⲩⲧⲉ ⲟⲩⲟⲛϩ̅ ⲉⲃⲟⲗ ϩⲛ̅ ⲛⲉⲛ ⲕⲁⲓⲣⲟⲥ ⲉ ϥ ⲟ ⲛ̅ ⲛⲁϣⲧⲉ ⲉ ⲡⲉⲛ ⲧⲟϣ ⲙ̅ⲙⲁⲧⲉ ⲁⲛ · ⲁⲗⲗⲁ ⲉ ⲧⲉ ⲭⲱⲣⲁ ⲧⲏⲣ ⲥ̅ · ⲛ̅ ⲛⲉ ⲭⲣⲓⲥ ϯⲁⲛⲟⲥ ⲛ̅ ⲟⲣⲑⲟⲇⲟⲝⲟⲥ · ⲁⲙⲟⲩ ⲉϩⲟⲩⲛ Ⲉ ⲡ ϣⲟⲣⲡ̅ ⲛ̅ ϫⲱⲱⲙⲉ ⲛ̅ ⲧ ⲅⲉⲛⲏⲥⲓⲥ · ⲛ̅ ⲧⲛ̅ ⲛⲁⲩ ϫⲉ ⲉ ⲥ ϣⲁϫⲉ ⲉⲧⲃⲉ ⲧ ϭⲓⲛ ⲛⲁⲩ ⲉ ⲡ ⲛⲟⲩⲧⲉ ⲛ̅ ⲁϣ ⲛ̅ ϩⲉ · ⲓⲁⲕⲱⲃ ⲙⲉⲛ Ⲡ ⲡⲁⲧⲣⲓⲁⲣⲭⲏⲥ ⲛ̅ⲧⲉⲣⲉ ϩⲣⲉⲃⲉⲕⲕⲁ ⲥⲱⲧⲙ̅ ⲉ ⲛ ϣⲁϫⲉ ⲛ̅ ⲏⲥⲁⲩ · ⲡⲉⲥ ⲛⲟϭ ⲛ̅ ϣⲏⲣⲉ ⲉ ϥ ϭⲟⲛⲧ̅ ⲉ ⲓⲁⲕⲱⲃ ⲉⲧⲃⲉ ⲡⲉ ⲥⲙⲟⲩ ⲛ̅ⲧ ⲁ ⲓⲥⲁⲁⲕ ⲥⲙⲟⲩ ⲉⲣⲟ ϥ ⲁ ⲥ ⲙⲟⲩⲧⲉ ⲉⲣⲟ ϥ ⲡⲉϫⲁ ⲥ ⲛⲁ ϥ ϫⲉ ⲉⲓⲥ ⲡⲉⲕ ⲥⲟⲛ ⲛⲟϭ ⲥ̅ ⲉⲣⲟ ⲕ · ⲉⲧⲃⲉ ⲡⲉ ⲥⲙⲟⲩ ⲛ̅ⲧ ⲁ ⲓⲥⲁⲕ ⲥⲙⲟⲩ ⲉⲣⲟ ⲕ ⲛ̅ϩⲏⲧ ϥ̅ ⲉⲧⲉ ⲡⲉⲕ ⲉⲓⲱⲧ ⲡⲉ · ⲧⲉⲛⲟⲩ ϭⲉ ⲧⲱⲟⲩⲛ ⲛ ⲅ̅ ⲃⲱⲕ ⲉϩⲣⲁⲓ ⲉ ⲧ ⲙⲉⲥⲟⲡⲟⲇⲁⲙⲓⲁ ⲛ̅ ⲧ ⲥⲩⲣⲓⲁ ϣⲁ ⲗⲁⲃⲁⲛ ⲡⲁ ⲥⲟⲛ ⲛ ⲅ̅ ⲟⲩⲱϩ ⲛⲙ̅ⲙⲁ ϥ ϣⲁⲛⲧⲉ ⲡ ϭⲱⲛⲧ̅ ⲛ̅ ⲧ ⲟⲣⲅⲏ ⲙ̅ ⲡⲉⲕ ⲥⲟⲛ · ⲕⲧⲟ ϥ ⲉⲃⲟⲗ ⲙ̅ⲙⲟ ⲕ · ⲙⲏⲡⲟⲧⲉ ⲛ̅ⲧ ⲁ ⲣ̅ ⲁⲧ ϣⲏⲣⲉ ⲙ̅ ⲙⲱ ⲧⲛ̅ ⲙ̅ ⲡⲉ ⲥⲛⲁⲩ ⲛ̅ ⲟⲩ ϩⲟⲟⲩ ⲛ̅ ⲟⲩⲱⲧ ϩⲓ ⲟⲩ ⲥⲟⲡ · ⲁⲩⲱ ⲟⲛ ⲁ ⲓⲥⲁⲁⲕ Ϩⲱⲛ ⲉⲧⲟⲟⲧ ϥ̅ ⲁ ϥ ⲉⲓ ⲉⲃⲟⲗ ⲁ ⲓ̈ⲁⲕⲱⲃ ⲧⲁⲁ ϥ ⲉ ⲧⲉ ϩⲓⲏ ⲡⲉϫⲁ ϥ ⲉ ⲃⲱⲕ ⲉϩⲣⲁⲓ ⲉ ⲧ ⲙⲉⲥⲟⲡⲟⲇⲁⲙⲓⲁ · ⲁ ϥ ⲧⲱⲙⲛ̅ⲧ̅ ⲉ ⲩ ⲙⲁ · ⲁ ϥ ⲛ̅ⲕⲟⲧⲕ̅ · ⲛⲉ ⲁ ⲡ ⲣⲏ ϩⲱⲧⲡ̅ ⲉⲣⲟ ϥ ⲁ ϥ ⲕⲱ ⲛ̅ ⲟⲩ ⲱⲛⲉ ϩⲁ ⲧϥ̅ ⲁⲡⲉ · ⲁ ϥ ⲛ̅ⲕⲟⲧⲕ̅ ⲁ ϥ ⲡⲱⲱⲣⲉ ⲛ̅ ⲟⲩ ⲣⲁⲥⲟⲩ ϩⲛ̅ ⲧⲉ ⲩϣⲏ ⲉⲧ ⲙ̅ⲙⲁⲩ · ⲁⲩⲱ ⲁ ϥ ⲛⲁⲩ ⲉ ⲩ ⲕⲗⲟⲟⲗⲉ · ⲉ ⲥ ⲧⲁϫⲣⲏⲩ · ϩⲓϫⲙ̅ ⲡ ⲕⲁϩ ⲉⲣⲉ ⲧⲉⲥ ⲁⲡⲉ ⲡⲏϩ ϣⲁϩⲣⲁⲓ · ⲉ ⲧ ⲡⲉ · ⲁⲩⲱ ⲛ ⲁⲅⲅⲉⲗⲟⲥ ⲙ̅ ⲡ ⲛⲟⲩⲧⲉ ⲉ ⲩ ⲛⲁ ⲉϩⲣⲁⲓ ⲁⲩⲱ Ⲉ ⲩ ⲛⲏⲩ ⲉ ⲡ ⲉⲥⲏⲧ ϩⲓⲱⲱ ⲥ · ⲡ ϫⲥ̅ ⲇⲉ ⲛ ϥ̅ ⲧⲁϫⲣⲏⲩ ⲉϩⲣⲁⲓ ⲉϫⲱ ⲥ · ⲁⲩⲱ ⲁ ϥ ⲟⲩⲱⲛϩ̅ ⲉⲣⲟ ϥ ϩⲛ̅ ⲧⲉ ⲩϣⲏ ⲉⲧ ⲙ̅ⲙⲁⲩ ⲁ ϥ ϣⲁϫⲉ ⲛⲙ̅ⲙⲁ ϥ · ⲛ̅ⲧⲉⲣⲉ ϥ ⲃⲱⲕ Ⲇⲉ ⲟⲛ ⲉϩⲣⲁⲓ ⲉ ⲧ ⲙⲉⲥⲟⲡⲟⲇⲁⲙⲓⲁ ⲛ̅ ⲧ ⲥⲩⲣⲓⲁ · ⲁ ⲡ ⲛⲟⲩⲧⲉ ⲟⲛ ϣⲁϫⲉ ⲛⲙ̅ⲙⲁ ϥ ⲛ̅ ⲧⲉ ⲩϣⲏ ϫⲉ ϥⲓ ⲉⲓⲁⲧ ⲕ̅ ⲉϩⲣⲁⲓ ⲛ ⲅ̅ ⲛⲁⲩ ϩⲛ̅ ⲛⲉⲕ ⲃⲁⲗ ⲉ ⲛ ϭⲓⲛ ⲉⲓ ⲙⲛ̅ ⲛ̅ ⲟⲓⲗⲉ ⲛ̅ ϩⲁⲛ ⲟⲩⲱⲃϣ̅ · ⲉ ⲩ ϥⲱϭⲉ ⲉϩⲣⲁⲓ ⲉϫⲛ̅ ⲛ ⲉⲥⲟⲟⲩ ⲙⲛ̅ ⲛ̅ ⲃⲁⲙⲡⲉ · ⲉ ⲩ ⲙⲓⲥⲉ ⲛ̅ ϩⲉⲛ ⲁⲩⲉⲓⲛ · ⲁ ⲩ ⲉⲓⲉⲓⲛ ⲛ̅ ⲕⲣ̅ⲙⲉⲥ ⲛ̅ ⲥⲟⲩ ⲥⲓⲟⲩ · Ⲡⲉϫⲉ ⲡ ⲛⲟⲩⲧⲉ ⲇⲉ ⲛⲁ ϥ ⲟⲛ ϩⲛ̅ ⲟⲩ ϩⲟⲣⲟⲙⲁ ⲛ̅ ⲧⲉ ⲩϣⲏ ϫⲉ ⲁⲛⲟⲕ ⲡⲉ ⲡ ⲛⲟⲩⲧⲉ ⲛ̅ ⲓⲥⲁⲕ ⲙ̅ⲡⲣ̅ ⲣ̅ ϩⲟⲧⲉ · ⲁϣⲁⲓ ⲛ ⲅ̅ ⲁⲓⲁⲓ ⲛ ⲅ̅ ⲙⲉϩ ⲡ ⲕⲁϩ ⲛ ⲅ̅ ⲣ̅ ϫⲥ̅ ⲉϩⲣⲁⲓ ⲉϫⲱ ϥ · ⲛ̅ ⲧⲉⲣ ϥ̅ ⲥⲙⲟⲩ ⲇⲉ Ⲟⲛ ⲉⲣⲟ ϥ ϩⲙ̅ ⲡ ⲛⲟⲩⲃ ⲙⲛ̅ ⲡ ϩⲁⲧ ⲙⲛ̅ ⲛⲉ ⲥⲟⲟⲩ · ⲙⲛ̅ ⲛ̅ ⲃⲁⲁⲙⲡⲉ ⲙⲛ̅ ⲛ̅ ⲧⲃ̅ⲛⲟⲟⲩⲉ ⲧⲏⲣ ⲟⲩ · ⲁ ϥ ϣⲁϫⲉ ⲇⲉ ⲟⲛ ⲛⲙ̅ⲙⲁ ϥ · ϫⲉ ⲕⲟⲧ ⲕ̅ ⲉϩⲣⲁⲓ ⲉ ⲡⲉⲕ ⲏⲓ ⲛ̅ ⲧⲁ ϣⲱⲡⲉ ⲛⲙ̅ⲙⲁ ⲕ · Ⲁ ϥ ⲕⲟⲧ ϥ̅ Ⲇⲉ ⲛ̅ ϫⲉ ⲓⲁⲕⲱⲃ ⲙⲛ̅ ⲧⲉϥ ⲥϩⲓⲙⲉ ⲥⲛ̅ⲧⲉ · ⲗⲓⲁ ⲙⲛ̅ ϩⲣⲁⲭⲏⲗ ⲙⲛ̅ ⲛⲉⲩ ϣⲏⲣⲉ ⲙⲛ̅ ⲛⲉⲩ ⲧⲃ̅ⲛⲟⲟⲩⲉ · ⲛ̅ⲧⲉⲣ ϥ̅ ⲡⲱϩ Ⲇⲉ ⲉ ⲡ ⲉⲓⲉⲣⲟ · ϫⲉ ⲉ ϥ ⲛⲁ ϫⲓⲟⲟⲣ ⲙ̅ⲙⲟ ϥ ⲡⲣⲟⲥ ⲛ̅ ϣⲁϫⲉ ⲛ̅ ⲧ ⲅⲉⲛⲏⲥ[ⲓⲥ] ⲉⲧ ⲟⲩⲁⲁⲃ ⲛ̅ⲧ ⲁ ϥ ⲥϩⲁⲓ ⲥⲟⲩ ⲛ̅ϭⲓ ⲡ ⲥⲩⲛⲅⲣⲁⲫⲉⲩⲥ ⲉⲧ ⲟⲩⲁⲁⲃ ⲙⲱⲩⲥⲏⲥ · ⲡⲉϫⲁ ϥ ϫⲉ ⲁ ⲩ ⲣⲱⲙⲉ ⲧⲱⲙⲛ̅ⲧ̅ ⲉⲣⲟ ϥ · ⲁ ϥ ⲙⲓϣⲉ ⲛⲙ̅ⲙⲁ ϥ ϣⲁ ϩⲧⲟⲟⲩⲉ · ⲛ̅ ⲧⲉⲣⲉ ϩⲧⲟⲟⲩⲉ ⲇⲉ ϣⲱⲡⲉ · ⲡⲉϫⲁ ϥ ⲛⲁ ϥ ⲛ̅ϭⲓ ⲓⲁⲕⲱⲃ ϫⲉ ⲙⲁⲧⲁⲙⲟ ⲓ ⲉ ⲡⲕ̅ ⲣⲁⲛ ⁛— Ⲡⲉϫⲁ ϥ ⲛⲁ ϥ ϫⲉ ⲉⲧⲃⲉ ⲟⲩ ⲕ ϣⲓ̅ⲛⲉ ⲛ̅ⲥⲁ ⲡⲁ ⲣⲁⲛ · ⲡⲁⲓ ⲇⲉ ⲟⲩ ϣⲡⲏⲣⲉ ⲡⲉ · ⲁⲩⲱ ⲡⲉϫⲁ ϥ Ⲛⲁ ϥ ϫⲉ ⲕⲁⲁⲧ ⲉⲃⲟⲗ ϫⲉ ⲁ ⲡ ⲟⲩⲟⲉⲓⲛ ⲉⲓ ⲉ ϩⲣⲁⲓ · ⲡⲉϫⲁ ϥ ⲛⲁ ϥ ϫⲉ ⲛ̅ ϯ ⲛⲁ ⲕⲁⲁ ⲕ ⲉⲃⲟⲗ ⲁⲛ ⲙ̅ ⲡ ⲉⲕ ⲥⲙⲟⲩ ⲉⲣⲟ ⲓ · ⲁⲩⲱ ⲡⲉϫⲁ ϥ ⲛⲁ ϥ ϫⲉ ⲛⲓⲙ ⲛ̅ ⲣⲁⲛ ⲧⲕ̅ · ⲡⲉϫⲁ ϥ ⲛⲁ ϥ ϫⲉ ⲓ̅ⲁⲕⲱⲃ ⲡⲉ ⲡⲁ ⲣⲁⲛ · Ⲡⲉϫⲁ ϥ ⲛⲁ ϥ ϫⲉ ⲛ̅ⲛⲉ ⲩ ⲙⲟⲩⲧⲉ ⲉⲣⲟ ⲕ ϫⲉ ⲓⲁⲕⲱⲃ · ⲁⲗⲗⲁ ⲡ ⲓⲏ̅ⲗ̅ ⲡ ⲉⲧ ⲛⲁ ϣⲱⲡⲉ ⲛⲁ ⲕ ⲛ̅ ⲣⲁⲛ ϫⲉ ⲁ ⲕ ϭⲙ̅ϭⲟⲙ ⲙⲛ̅ ⲡ ⲛⲟⲩⲧⲉ ⲁⲩⲱ ⲛ̅ ⲇⲩⲛⲁⲇⲟⲥ ⲙⲛ̅ ⲛ̅ ⲣⲱⲙⲉ · ⲁ ϥ ϫⲱϩ ⲇⲉ ⲉ ⲡ ⲡⲱϫⲕ̅ ⲙ̅ ⲡ ⲙⲉⲣⲟⲥ ⲛ̅ ⲓⲁⲕⲱⲃ ⲁ ϥ ⲛⲟⲩϣⲥ̅ ⲛ̅ϭⲓ ⲡⲉϥ ⲙⲉⲣⲟⲥ · ⲁⲩⲱ Ⲡⲉϫⲁ ϥ ϫⲉ ⲁ ⲓ ⲛⲁⲩ ⲉ ⲡ ⲛⲟⲩⲧⲉ ⲛ̅ ϩⲟ ϩⲓ ϩⲟ · ⲁ ⲥ ⲟⲩϫⲁⲓ ⲛ̅ϭⲓ ⲧⲁ ⲯⲩⲭⲏ · ⲁ ⲡ ⲣⲏ ⲇⲉ ϣⲁⲉ ϩⲣⲁⲓ ⲉϫⲱ ϥ · ⲛ̅ⲧⲉⲣ ϥ̅ ⲥⲟⲧ ϥ̅ ⲛ̅ϭⲓ ⲡ ⲉⲓⲛⲉ ⲙ̅ ⲡ ⲛⲟⲩⲧⲉ · ⲁⲛⲟⲛ Ⲇⲉ ϩⲱⲱ ⲛ ⲱ̅ ⲛⲁ ⲙⲉⲣⲁⲁⲧⲉ ϣϣⲉ ⲉⲣⲟ ⲛ · ⲉϣϫⲉ ⲁ ⲡ ⲛⲟⲩⲧⲉ ⲕⲁⲧⲁⲝⲓⲟⲩ ⲙ̅ⲙⲟ ϥ · ⲁ ϥ ⲉⲓ ⲉ ⲡ ⲉⲥⲏⲧ ⲉ ⲡ ⲕⲟⲥ ⲙⲟⲥ · ⲁ ϥ ϣⲁϫⲉ ⲙⲛ̅ ⲡⲉϥ ⲡⲗⲁⲥⲙⲁ ⲉⲧⲃⲉ ⲡ ⲧⲁϩⲟ ⲉ ⲣⲁⲧ ϥ̅ · ⲙ̅ ⲡ ⲟⲩϫⲁⲓ ⲛ̅ ⲧⲉⲩ ⲯⲩⲭⲏ ⲡ ⲟⲥⲟ ⲙⲁⲗⲗⲟⲛ ⲛ ϥ̅ ⲛⲁ ⲧⲛ̅ⲛ̅ⲟⲟⲩ ⲁⲛ · ⲛ̅ ⲛϥ̅ ⲡ ⲉⲧ ⲟⲩⲁⲁⲃ ⲛ ϥ̅ ⲥⲗ̅ⲥⲱⲗ ⲟⲩ ϩⲛ̅ ⲛⲉⲩ ϩⲓⲥⲉ · ⲙ̅ⲡⲣ̅ⲧⲣⲉ ⲗⲁⲁⲩ ϭⲉ ⲟⲩⲛ ⲛ̅ ⲣⲱⲙⲉ ⲣ̅ ⲁⲡⲓⲥⲧⲟⲥ ⲉ ⲡⲉⲓ ϣⲁϫⲉ ⲡⲁⲓ ⲛ̅ⲧ ⲁ ⲓ ϫⲟⲟ ϥ · ⲉⲧⲃⲉ ⲡ ⲡ ⲉⲧ ⲟⲩⲁⲁⲃ ⲁⲡⲁ ⲡⲉⲥⲉⲛⲑⲓⲟⲥ ⲡ ⲉⲡⲓⲥⲕⲟⲡⲟⲥ · ϩⲱⲥ ϫⲉ ⲁ ϥ ⲙ̅ⲡϣⲁ ⲛ̅ ⲛⲁⲩ ⲉ ϩⲏⲗⲓⲁⲥ ⲡⲉ ⲑⲉⲥⲃⲩⲧⲏⲥ · ϫⲉ ⲛ̅ⲛⲉ ⲡ ϣⲁϫⲉ ⲉⲧ ⲥⲏϩ ϫⲱⲕ ⲉⲃⲟⲗ ⲉϫⲱ ϥ ϫⲉ ⲁ ⲡ ⲛⲟⲩⲧⲉ ⲧⲱⲙ ⲙ̅ ⲫⲏⲧ ⲛ̅ ⲛ̅ ⲁⲡⲓⲥⲧⲟⲥ ⲙ̅ ⲡⲉⲓ ⲁⲓⲱⲛ · ϫⲉⲕⲁⲥ ⲛ̅ ⲛⲉⲩ ⲛⲁⲩ ⲉ ⲡ ⲟⲩⲟⲉⲓⲛ ⲙ̅ ⲡ ⲉⲩⲁⲅⲅⲉⲗⲓⲟⲛ ⲙ̅ ⲡⲉ ⲭⲥ̅ · ⲁⲩⲱ ⲟⲛ ϫⲉ ⲙ̅ⲡⲣ̅ ϣⲱⲡⲉ ⲉ ⲧⲉⲧⲛ̅ ⲙⲟⲟϣⲉ ⲙⲛ̅ ⲛ̅ ⲁⲡⲓⲥⲧⲟⲥ · ⲁⲩⲱ ⲟⲛ ϫⲉ ⲙⲛ̅ⲧⲉ Ⲡ ⲁⲡⲓⲥⲧⲟⲥ ⲟⲩ ϩⲟⲃⲟⲗⲟⲥ ⲛ̅ ⲟⲩⲱⲧ · ⲡⲉⲛ ϫⲥ̅ ⲇⲉ ϩⲱⲱ ϥ Ⲁⲩⲱ ⲡⲉⲛ ⲛⲟⲩⲧⲉ · ⲁⲩⲱ Ⲡⲉⲛ ϫⲥ̅ ⲁⲩⲱ ⲡⲉⲛ ⲥ̅ⲏ̅ⲣ̅ ⲱϣ ⲉⲃⲟⲗ ϩⲛ̅ ⲛ ⲉⲩⲁⲅⲅⲉⲗⲓⲟⲛ ⲉⲧ ⲟⲩⲁⲁⲃ ϩⲛ̅ ⲧϥ̅ ⲧⲁⲡⲣⲟ ⲛ̅ ⲛⲟⲩⲧⲉ · ⲉⲧⲃⲉ ⲡ ⲣⲱⲙⲉ ⲛ̅ⲧ ⲁ ϥ ⲛ̅ ⲡⲉϥ ϣⲏⲣⲉ ϣⲁⲣⲟ ϥ · ⲉ ⲟⲩⲛ̅ ⲟⲩ ⲡⲛ̅ⲁ̅ ⲙ̅ ⲡⲟⲛⲏⲣⲟⲥ ⲛⲙ̅ⲙⲁ ϥ ϩⲙ̅ ⲡ ⲧⲣⲉ ϥ ϫⲛⲉ ⲡⲉϥ ⲉⲓⲱⲧ · ϫⲉ ⲉⲓⲥ ⲁ ⲟⲩⲏⲏⲣ ⲛ̅ ⲟⲩⲟⲉⲓϣ ϫⲓⲛ ⲛ̅ⲧ ⲁ ⲡⲁⲓ ⲧⲁϩⲟ ϥ · ⲡⲉϫⲁ ϥ ⲇⲉ ϫⲉ ϫⲓⲛ ⲧϥ̅ ⲙⲛ̅ⲧ̅ ⲕⲟⲩⲓ · ⲁⲩⲱ ϩⲁϩ ⲛ̅ ⲥⲟⲡ ϣⲁ ϥ ⲛⲟϫ ϥ̅ ⲉ ⲡ ⲙⲟⲟⲩ · ⲁⲩⲱ ⲉ ⲡ ⲕⲱϩ̅ⲧ̅ ϫⲉ ⲉϥⲉ ⲙⲟⲟⲩⲧ ϥ̅ · Ⲁⲗⲗⲁ ⲃⲟⲏⲑⲉⲓ ⲉⲣⲟ ⲛ ϩⲙ̅ ⲛ ⲉⲧ ⲕ̅ ⲛⲁ ⲉϣ ϭⲙ̅ϭⲟⲙ · ⲉ ⲁⲁ ϥ ⲛ ⲅ̅ ϣⲛ̅ ϩⲧⲏ ⲕ ϩⲁⲣⲟ ⲛ · ⲓ̅ⲥ̅ ⲇⲉ ⲡⲉϫⲁ ϥ ⲛⲁ ϥ ϫⲉ ⲟⲩⲛ̅ ϭⲟⲙ ⲛ̅ ϩⲱⲃ ⲛⲓⲙ ⲙ̅ ⲡ ⲉⲧ ⲡⲓⲥⲧⲉⲩⲉ · ⲁ ϥ ϫⲓ ϣⲕⲁⲕ ⲉⲃⲟⲗ ⲛ̅ϭⲓ ⲡ ⲉⲓⲱⲧ ⲙ̅ ⲡ ϣⲏⲣⲉ ϣⲏⲙ ϫⲉ ϯ ⲡⲓⲥⲧⲉⲩⲉ · ⲃⲟⲏⲑⲉⲓ ⲉ ⲧⲁ ⲙⲛ̅ⲧ̅ ⲁⲧ ⲛⲁϩⲧⲉ · ⲁ ϥ ⲉⲡⲉⲓⲧⲏⲙⲁ ⲇⲉ ⲛ̅ ⲡⲉ ⲡⲛ̅ⲁ̅ ⲙ̅ ⲡⲟⲛⲏⲣⲟⲛ ⲛ̅ ⲧⲉ ⲩⲛⲟⲩ Ⲁ ϥ ⲛⲟϫ ϥ̅ ⲉⲃⲟⲗ ⲛ̅ ϩⲏⲧ ϥ̅ ϩⲓⲧⲛ̅ ⲑ ⲉ ⲛ̅ⲧ ⲁ ⲡⲉϥ ⲉⲓⲱⲧ ⲡⲓⲥⲧⲉⲩⲉ · Ϩⲣⲁⲓ ⲇⲉ ⲟⲛ ϩⲛ̅ ⲧ ϭⲟⲙ ⲛ̅ ⲧ ⲡⲓⲥϯⲥ · ⲁ ⲩ ⲥϩⲓⲙⲉ ϯ ⲡⲉⲥ ⲟⲩⲟⲓ ⲉⲣⲟ ϥ ⲉⲣⲉ ⲡⲉ ⲥⲛⲟϥ ϩⲁⲣⲟ ⲥ ⲙ̅ ⲙⲛ̅ⲧ̅ ⲥⲛⲟⲟⲩⲥ ⲛ̅ ⲣⲟⲙⲡⲉ · ⲧⲁⲓ ⲉⲧⲉ ⲙ̅ⲡⲉ ⲗⲁⲁⲩ ⲉϣ ϭⲙ̅ϭⲟⲙ ⲉ ⲧⲁⲗϭⲟ ⲥ ⲁ ⲥ ϫⲱϩ ⲙ̅ⲙⲁⲧⲉ ⲉ ⲡ ⲧⲟⲡ ⲙ̅ ⲡⲉϥ ϩⲟⲓⲧⲉ · ⲁⲩⲱ ⲛ̅ ⲧⲉ ⲩⲛⲟⲩ · ⲁ ⲡⲉ ⲥⲛⲟϥ ϭⲱ ⲉ ϥ ϣⲟⲩⲟ Ⲉ ⲁ ϥ ϣⲁϫⲉ ⲛⲙ̅ⲙⲁ ⲥ ⲉ ϥ ϫⲱ ⲙ̅ⲙⲟ ⲥ ϫⲉ ⲧⲟⲩ ⲡⲓⲥϯⲥ ⲧ ⲛ̅ⲧ ⲁ ⲥ ⲛⲁϩⲙⲉ · ⲃⲱⲕ ϩⲛ̅ ⲟⲩ ⲉⲓⲣⲏⲛⲏ · Ⲁ ϥ ϣⲁϫⲉ ⲟⲛ ⲙⲛ̅ ⲙ̅ ⲙⲁⲑⲏⲧⲏⲥ ϫⲉ ⲉϣⲱⲡⲉ ⲟⲩⲛ̅ⲧⲏ ⲧⲛ̅ ⲡⲓⲥϯⲥ ⲙ̅ⲙⲁⲩ · ⲛ̅ ⲁⲡϣⲁⲩ ⲛ̅ ⲟⲩ ⲃⲗ̅ⲃⲓⲗⲉ ⲛ̅ ϣⲗ̅ⲧⲁⲙ ⲧⲉⲧⲛ ⲁ ϫⲟⲟ ⲥ ⲙ̅ ⲡⲉⲓ ⲧⲟⲟⲩ ϫⲉ ⲡⲱⲱⲛⲉ ⲉⲃⲟⲗ ϩⲙ̅ ⲡⲉⲓ ⲙⲁ ⲉ ⲡⲁⲓ · ⲁⲩⲱ ⲛ ϥ̅ ⲡⲱⲱⲛⲉ ⲛ̅ⲧⲉ ⲧⲙ̅ ⲗⲁⲁⲩ ⲣ̅ ⲁⲧ ϭⲟⲙ ⲛⲏ ⲧⲛ̅ · ⲁⲩⲱ ⲟⲛ ϫⲉ ⲧⲉⲧⲛ ⲁ Ϫⲟⲟ ⲥ ⲛ̅ ϯ ⲛⲱϩⲉ ϫⲉ ⲡⲱⲣⲕ̅ ⲛ̅ ⲧ ⲉⲧ ⲱϭⲉ ϩⲛ̅ ⲑ ⲁⲗⲗⲁⲥⲁ ⲛ ⲥ̅ ⲥⲱⲧⲙ̅ ⲛⲏ ⲧⲛ̅ · ⲁ ⲩ ϫⲟⲟ ⲥ ⲇⲉ ⲟⲛ · Ⲉ ⲧⲃⲏⲏⲧ ϥ̅ ⲛ̅ⲧⲟϥ ⲡ ⲡ ⲉⲧ ⲟⲩⲁⲁⲃ · ⲁⲡⲁ ⲡⲉⲥⲉⲛⲑⲓⲟⲥ · ϫⲉ ⲁ ⲥ ϣⲱⲡⲉ ⲙ̅ ⲡⲉ ⲟⲩⲟⲉⲓϣ ⲉ ϥ ⲟ ⲛ̅ ⲕⲟⲩⲓ · ⲉ ϥ ⲙⲟⲟⲛⲉ ⲛ̅ ⲛ ⲉ ⲥⲟⲟⲩ ⲙ̅ ⲡⲉϥ ⲉⲓⲱⲧ ⲁ ⲡ ⲛⲟⲩⲧⲉ ⲟⲩⲱⲛ ⲛ̅ ⲛϥ̅ ⲃⲁⲗ · ⲁ ϥ ⲛⲁⲩ ⲉ ⲩ ⲥⲧⲩⲗⲗⲟⲥ ⲛ̅ ⲕⲱϩⲧ̅ ϩⲓⲑⲏ ⲙ̅ⲙⲟ ϥ ⲛⲉ ⲩ ⲛ̅ ϩⲉⲛ ⲕⲉ ϣⲏⲣⲉ ⲇⲉ ϣⲏⲙ · ⲙⲟⲟⲛⲉ ⲛⲙ̅ⲙⲁ ϥ ⲡⲉ · ⲡⲉϫⲁ ϥ ⲛ̅ ⲛ̅ ϣⲏⲣⲉ ϣⲏⲙ · ⲉⲧ ⲙⲟⲟⲛⲉ ⲛⲙ̅ⲙⲁ ϥ ϫⲉ ⲁ ⲧⲉⲧⲛ̅ ⲛⲁⲩ ⲉ ⲡⲉ ⲥⲧⲩⲗⲗⲟⲥ ⲛ̅ ⲕⲱϩⲧ̅ ⲉⲧ ϩⲓϩⲏ · ⲙ̅ⲙⲟ ⲛ · ⲡⲉϫⲁ ⲩ ⲛⲁ ϥ ϫⲉ ⲙ̅ⲡⲉ ⲛ ⲛⲁⲩ · ⲁ ϥ ⲱϣ ⲉⲃⲟⲗ ⲉϩⲣⲁⲓ ⲉ ⲧ ⲡⲉ · ⲉ ϥ ϫⲱ ⲙ̅ⲙⲟ ⲥ ϫⲉ ⲡ ⲛⲟⲩⲧⲉ ⲁ ⲛ ⲟⲩⲱⲛ ⲛ̅ ⲛ̅ ⲃⲁⲗ ⲛ̅ ⲛⲉⲓ ϣⲏⲣⲉ ϣⲏⲙ ⲛ̅ ⲥⲉ ⲛⲁⲩ ⲉ ⲡⲉ ⲥⲧⲩⲗⲗⲟⲥ ⲛ̅ ⲕⲱϩⲧ̅ ⲛ̅ ⲑ ⲉ ϩⲱ ⲛ̅ⲧ ⲁ ⲓ ⲛⲁⲩ ⲉⲣⲟ ϥ ⁛— ⲁⲩⲱ ⲁ ⲡ ⲛⲟⲩⲧⲉ Ⲥⲱⲧⲙ̅ ⲉ ⲧⲉϥ ⲥⲙⲏ ⲁ ⲩ ⲟⲩⲱⲛ · ⲛ̅ϭⲓ ⲛⲉⲩ ⲃⲁⲗ ⲁ ⲩ ⲛⲁⲩ ⲉⲣⲟ ϥ · ⲁ ⲧⲉⲧⲛ̅ ⲛⲁⲩ ϭⲉ ⲱ̅ ⲛⲁ ⲙⲉⲣⲁⲧⲉ ϫⲉ ⲙ̅ ⲡ ⲛⲁⲩ ⲛ̅ⲧ ⲁ ⲡ ⲛⲟⲩⲧⲉ ⲥⲱⲧⲡ̅ ⲙ̅ ⲙⲱⲩⲥⲏⲥ · ϫⲓⲛ ⲧϥ̅ ⲙⲛ̅ⲧ̅ ⲕⲟⲩⲓ ⲛ̅ⲧ ⲁ ϥ ϣⲁϫⲉ ⲛⲙ̅ⲙⲁ ϥ · ⲉⲃⲟⲗ ϩⲛ̅ ⲟⲩ ⲥⲧⲩⲗⲗⲟⲥ ⲛ̅ ⲕⲱϩⲧ̅ ⲉⲃⲟⲗ ϩⲙ̅ ⲡ ⲃⲁⲧⲟⲥ ⁛ ⲁⲡⲁ Ⲡⲉⲥⲩⲛⲑⲓⲟⲥ ⲇⲉ ⲛ̅ⲧ ⲁ ⲡ ⲛⲟⲩⲧⲉ ⲉⲓ ϣⲁⲣⲟ ϥ ϫⲓⲛ ⲧϥ̅ ⲙⲛ̅ⲧ̅ ⲕⲟⲩⲓ ⲉ ϥ ⲥⲱⲧⲡ̅ ⲙ̅ⲙⲟ ϥ ⲛ̅ ⲑ ⲉ ⲛ̅ ⲥⲁⲙⲟⲩⲏⲗ ⲛ̅ⲧ ⲁ ⲧⲉϥ ⲙⲁⲁⲩ ⲧⲁⲁ ϥ ⲕⲁⲧⲁ ⲡⲉⲥ ⲉⲣⲏⲧ ⲉ ⲡ ⲣ̅ⲡⲉ ⲙ̅ ⲡ ϫⲥ̅ Ⲕⲁⲧⲁ ⲑ ⲉ ⲛ̅ⲧ ⲁ ϥ ϫⲟⲟ ⲥ ⲛ̅ϭⲓ ⲡ ϩⲓⲉⲣⲟⲯⲁⲗⲧⲏⲥ ⲇⲁ̅ⲇ̅ ϫⲉ ⲙⲱⲩⲥⲏⲥ ⲟⲩⲁⲁⲃ ⲙⲛ̅ ⲁⲁⲣⲱⲛ ϩⲛ̅ ⲛⲉϥ ⲟⲩⲏⲏⲃ · ⲁⲩⲱ ⲥⲁⲙⲟⲩⲏⲗ ϩⲛ̅ ⲛ ⲉⲧ ⲉⲡⲉⲓⲕⲁⲗⲉⲓ ⲙ̅ ⲡⲉϥ ⲣⲁⲛ · ⲁ ⲩ ⲱϣ ⲉⲃⲟⲗ ⲉϩⲣⲁⲓ ⲉ ⲡ ϫⲥ̅ ⲁⲩⲱ ⲛ̅ⲧⲟϥ ⲉ ϥ ⲥⲱⲧⲙ̅ ⲉⲣⲟ ⲟⲩ ⲁ ϥ ϣⲁϫⲉ ⲛⲙ̅ⲙⲁ ⲩ ⲉⲃⲟⲗ ϩⲛ̅ ⲟⲩ ⲥⲧⲩⲗⲗⲟⲥ ⲛ̅ ⲕⲗⲟⲟⲗⲉ · ⲁ ⲩ ϩⲁⲣⲉϩ ⲉ ⲛϥ̅ ⲙⲛ̅ⲧ̅ ⲙⲛ̅ⲧ̅ⲣⲉ ⲁⲩⲱ ⲛϥ̅ ⲡⲣⲟⲥⲧⲁⲅⲙⲁ ⲛ̅ⲧ ⲁ ϥ ⲧⲁⲁ ⲩ ⲛⲁ ⲩ · Ⲛⲉⲩ ⲛ̅ ⲟⲩ ⲥⲟⲛ ⲇⲉ ⲟⲛ ϩⲙ̅ ⲡ ⲧⲟⲟⲩ ⲛ̅ ⲧⲥⲉⲛⲧⲏ ⲉ ϥ ϣⲱⲛⲉ ⲉⲙⲁⲧⲉ · ⲉ ⲁ ⲡϥ̅ ⲥⲱⲙⲁ ϭⲃ̅ⲃⲉ ⲉ ⲃⲟⲗ ⲙ̅ ⲡ ⲱⲥⲕ̅ ⲙ̅ ⲡ ϣⲱⲛⲉ · Ⲁ ϥ ⲉⲡⲉⲓⲑⲩⲙⲉⲓ ⲛ̅ ⲟⲩ ϩⲟⲟⲩ ⲉ ⲩ ⲕⲟⲩⲓ ⲛ̅ ⲧⲃⲧ̅ ⲁ ϥ ϫⲟⲟ ⲥ ⲙ̅ ⲡ ⲡ ⲉⲧ ⲟⲩⲁⲁⲃ ⲁⲡⲁ ⲡⲉⲥⲩⲛ ⲑⲓⲟⲥ · ⲉϯ ⲉ ϥ ⲟ ⲙ̅ ⲙⲟⲛⲟⲭⲟⲥ ⲙ̅ ⲡⲉ ⲟⲩⲟⲉⲓϣ ⲉⲧ ⲙ̅ ⲙⲁⲩ · ⲙ̅ⲡⲁⲧ ⲉϥ ⲣ̅ ⲉⲠⲓⲥⲕⲟⲡⲟⲥ · ϫⲉ ⲉ ⲓ ⲉⲡⲉⲓⲑⲩⲙⲉⲓ ⲉ ⲩ ⲕⲟⲩⲓ ⲛ̅ ⲧⲃ̅ⲧ̅ ⲙ̅ ⲡⲉⲓ ϩⲉ ⲉⲣⲟ ϥ · ϥ ⲟⲩⲱϣ̅ⲃ̅ · ⲛ̅ϭⲓ ⲡ ⲡ ⲉⲧ ⲟⲩⲁⲁⲃ ⲁⲡⲁ ⲡⲉⲥⲩⲛⲑⲓⲟⲥ ϫⲉ ⲡⲁⲛⲧⲱⲥ ⲡ ⲛⲟⲩⲧⲉ ⲛⲁ ⲧⲟϣ ϥ̅ ⲛⲁ ⲕ ⲙ̅ ⲡ ⲟⲟⲩ · ⲛⲉϫ ⲡⲉⲕ ⲣⲟⲟⲩϣ ⲉ ⲡ ϫ̅ⲥ̅ · ⲁⲩⲱ ϥ ⲛⲁ ⲥⲁⲛⲟϣ ⲕ̅ · ⲡⲉϫⲁ ϥ ⲛ̅ϭⲓ ⲡⲉ ⲡⲣⲟⲫⲏⲧⲏⲥ ϫⲉ ⲛ ϥ̅ ⲛⲁ ⲕⲁ ⲡ ⲇⲓⲕⲁⲓⲟⲥ ⲉ ⲕⲓⲙ ϣⲁ ⲉⲛⲉϩ · Ⲡ ⲡ ⲉⲧ ⲟⲩⲁⲁⲃ ⲇⲉ ϩⲱⲱ ϥ ⲁⲡⲁ ⲡⲉⲥⲩⲛⲑⲓⲟⲥ ⲁ ϥ ϫⲓ ⲙ̅ ⲡⲉϥ ⲕⲉⲗⲱⲗ ϫⲉ ⲉ ϥ ⲛⲁ ⲙⲟϩ ϥ̅ ⲙ̅ ⲙⲟⲟⲩ · ⲛⲉ ⲡ ⲕⲁⲓⲣⲟⲥ ⲅⲁⲣ ⲙ̅ ⲡ ⲙⲟⲩϩ ⲙ̅ ⲡ ⲙⲟⲩϩ ⲙ̅ ⲡ ⲙⲟⲟⲩ ⲡⲉ · ⲛ ϥ̅ ⲙⲟⲟϣⲉ ⲇⲉ ⲛ̅ϭⲓ ⲡ ⲡ ⲉⲧ ⲟⲩⲁⲁⲃ ⲁⲡⲁ ⲡⲉⲥⲩⲛⲑⲓⲟⲥ · ⲉ ϥ ⲱϣ ⲉϩⲣⲁⲓ ⲉ ⲡ ϫ̅ⲥ̅ ϫⲉ ⲡ ⲛⲟⲩⲧⲉ ⲙ̅ⲡⲣ̅ ⲕⲱ ⲡ ϩⲏⲧ ⲙ̅ ⲡⲉⲓ ⲥⲟⲛ ⲉ ϥ ⲗⲩⲡⲏ · Ⲁⲗⲗⲁ ⲉϣⲱⲡⲉ ⲡⲉⲕ ⲟⲩⲱϣ ⲡⲉ ϯ ⲛⲁ ϥ ⲙ̅ ⲡϥ̅ ⲁⲓϯⲙⲁ · ⲙ̅ⲡⲣ̅ ⲕⲁⲁ ϥ ⲉ ϥ ⲗⲩⲡⲏ ⲡ ϫⲥ̅ · ⲛ̅ⲧⲉⲣⲉ ϥ ⲃⲱⲕ ⲇⲉ ⲉⲃⲟⲗ ⲉϫⲙ̅ ⲡ ⲧⲏⲏⲛⲉ · ⲉ ⲙⲉϩ ⲙⲟⲟⲩ ⲁ ⲩ ⲛⲟϭ ⲇⲉ ⲙ̅ ⲙⲟⲟⲩ ϣⲱⲡⲉ · ⲉ ⲁ ⲡ ⲛⲟⲩⲧⲉ ϭⲙ̅ ⲡ ϣⲓⲛⲉ ⲙ̅ ⲡ ⲕⲁϩ ⲧⲉ ⲣⲟⲙⲡⲉ ⲉⲧ ⲙ̅ⲙⲁⲩ ⲁ ϥ ϭⲱϣⲧ̅ ⲇⲉ ⲛ̅ϭⲓ ⲁⲡⲁ ⲡⲉⲥⲩⲛ ⲑⲓⲟⲥ · Ⲁ ϥ ⲛⲁⲩ ⲉ ⲩ ⲛⲟϭ ⲛ̅ ⲧⲃⲧ̅ ⲉ ϥ ⲡⲟⲥϣ̅ ϩⲙ̅ ⲡ ⲙⲟⲟⲩ ⲉ ϥ ϩⲗⲟⲓⲗⲉ · Ⲱ̅ ⲧⲉⲓ ⲛⲟϭ ⲛ̅ ϣⲡⲏⲣⲉ ⲛ̅ⲧⲉ ⲡ ⲛⲟⲩⲧⲉ · ⲉ ⲡ ⲙⲁ ⲉ ⲧⲣⲉ ⲡ ⲙⲁⲕⲁⲣⲓⲟⲥ ⲁⲡⲁ ⲡⲉⲥⲩⲛⲑⲓⲟⲥ ⲃⲱⲕ ⲉⲃⲟⲗ ϩⲙ̅ ⲡ ⲙⲟⲟⲩ ⲛ ϥ̅ ⲥⲕ̅ ⲡ ⲧⲃⲧ̅ ⲉ ⲡⲉ ⲕⲣⲟ · ⲁ ⲡ ⲙⲟⲩ ⲛ ϩⲁⲁⲧⲉ ⲛ ⲙ̅ ⲙⲟⲩ ⲛ̅ ⲉⲓⲟⲟⲩⲉ ⲥⲟⲕ ϥ̅ ⲁ ϥ ⲛ̅ⲧ ϥ̅ ⲉ ⲡ ⲙⲁ ⲉⲧ ⲙ̅ⲙⲁⲩ · Ⲉϯ ⲉ ϥ ⲛⲁ ⲙⲟⲩϩ ⲡⲉϥ ⲕⲉⲗⲱⲗ ⲙ̅ ⲙⲟⲟⲩ ⲕⲁⲧⲁ ⲑ ⲉ ⲛ̅ⲧ ⲁ ϥ ϩⲟⲙⲟⲗⲟⲅⲉⲓ ⲛⲁ ⲛ · ϩⲛ̅ ⲧϥ̅ ⲧⲁⲡⲣⲟ · ⲉ ϥ ⲣ̅ ⲙⲛ̅ⲧⲣⲉ ⲛⲁ ⲛ ⲁ ϥ ϫⲓⲧ ϥ̅ ϭⲉ ⲁ ϥ ⲧⲁⲁ ϥ ⲙ̅ ⲡ ⲥⲟⲛ ⲡⲉϫⲁ ϥ ⲛⲁ ϥ · ϫⲉ ⲁ ⲡ ⲛⲟⲩⲧⲉ ϫⲉⲕ ⲡⲉⲕ ⲁⲓⲧⲏⲙⲁ ⲉⲃⲟⲗ · ⲡ ⲉⲛⲧ ⲁ ϥ ⲧⲛ̅ⲛⲟⲟⲩ ⲙ̅ ⲡ ⲁⲣⲓⲥⲧⲟⲛ ⲛ̅ ⲇⲁⲛⲓⲏⲗ ⲛ ϥ̅ ϭⲱϣⲧ̅ ϩⲏⲧ ϥ̅ ⲁⲛ · Ⲡⲉϫⲁ ϥ ϫⲉ ⲛ̅ⲧⲟϥ ⲟⲛ ⲡⲉ ⲛⲧ ⲁ ϥ ⲥⲃ̅ⲧⲉ ⲡ ⲧⲃⲧ̅ ⲛⲁ ⲕ · ⲙ̅ ⲡ ⲟⲟⲩ ϩⲙ̅ ⲡⲉϥ ⲟⲩⲱϣ · ⲉⲡⲉⲓⲇⲏ ⲙ̅ⲡⲉ ϥ ⲕⲁⲁ ⲕ ⲉ ⲗⲩⲡⲏ · ϩⲙ̅ ⲡ ⲉ ⲛⲧ ⲁ ⲕ ⲁⲓⲧⲉⲓ ⲙ̅ⲙⲟ ϥ · ⲛ̅ⲧⲟⲟⲧ ϥ̅ · Ⲁⲗⲏⲑⲟⲥ ⲕⲁⲗⲱⲥ ⲁ ϥ ϫⲟⲟ ⲥ ⲛ̅ϭⲓ ⲡⲉ ⲡⲣⲟⲫⲏⲧⲏⲥ ϫⲉ ⲡ ϫⲥ̅ ϩⲏⲛ ⲉϩⲟⲩⲛ ⲉ ⲟⲩⲟⲛ ⲛⲓⲙ · ⲉⲧ ⲱϣ ⲉϩⲣⲁⲓ ⲉⲣⲟ ϥ ϩⲛ̅ ⲟⲩ ⲙⲉ · Ⲁⲩⲱ ϥ ⲛⲁ ⲥⲱⲧⲙ̅ ⲉ ⲡⲉⲩ ⲥⲟⲡⲥⲡ̅ ⲛ ϥ̅ ⲧⲟⲩϫⲟ ⲟⲩ · ⲡ ϫⲥ̅ ⲛⲁ ϩⲁⲣⲉϩ ⲉ ⲟⲩⲟⲛ ⲉ ⲧ ⲙⲉ ⲙ̅ⲙⲟ ϥ ⁛— Ⲛ̅ ⲧⲉⲣⲉ ⲛ̅ ϣⲏⲣⲉ ⲙ̅ ⲡ ⲓⲏ̅ⲗ̅ ⲧⲱⲟⲩⲛ ⲉϫⲙ̅ ⲙⲱⲩⲥⲏⲥ · ⲙⲛ̅ ⲁⲁⲣⲱⲛ ⲡⲉϫⲁ ⲩ ⲛⲁ ϥ ϫⲉ ⲟⲩ ⲡⲉ ⲡⲁⲓ ⲛ̅ⲧ ⲁ ⲕ ⲁⲁ ϥ ⲛⲁ ⲛ · ⲁ ⲕ ⲛ̅ⲧ ⲛ̅ ⲉϩⲣⲁⲓ ϩⲙ̅ ⲡ ⲕⲁϩ ⲛ̅ ⲕⲏⲙⲉ · ⲉ ⲛ ϩⲙⲟⲟⲥ ⲉϩⲣⲁⲓ ⲉϫⲛ̅ ⲛⲉ ⲭⲁⲗⲕⲓⲟⲛ ⲛ ⲁⲁϥ · ⲁⲩⲱ ⲉ ⲛ ⲟⲩⲉⲙ ⲟⲉⲓⲕ · ⲉ ⲩ ⲥⲉⲓ ⲧⲉⲛⲟⲩ ⲙⲁⲛⲁⲛ ⲛ̅ ϩⲉⲛ ⲟⲉⲓⲕ ⲙⲛ̅ ϩⲉⲛ ⲁⲁϥ · ⲉϣⲱⲡⲉ ⲙ̅ⲙⲟ ⲛ ⲧⲛ̅ ⲛⲁ ϩⲓⲱⲛⲉ ⲉⲣⲱ ⲧⲛ̅ ⲁⲩⲱ ⲁ ⲥ ϫⲟⲟ ⲥ · ⲛ̅ϭⲓ ⲧ ⲥⲩⲛⲁⲅⲱⲅⲏ ⲧⲏⲣ ⲥ̅ ⲉ ϩⲓⲱⲛⲉ ⲉⲣⲟ ⲟⲩ · ⲁⲩⲱ ⲙⲱⲩⲥⲏⲥ ⲁ ϥ ϫⲓ ϣⲕⲁⲕ ⲉⲃⲟⲗ ⲉϩⲣⲁⲓ ⲉ ⲡ ϫⲥ̅ ⲉ ϥ ϫⲱ ⲙ̅ⲙⲟ ⲥ ϫⲉ ⲡ ϫⲥ̅ ⲉ ⲓ ⲛⲁ ϩⲉ ⲉ ⲁ ϥ ⲧⲱⲛ ⲙ̅ ⲡⲉⲓ ⲗⲁⲟⲥ ⲉ ⲧⲣⲉ ⲩ ⲟⲩⲱⲙ · ⲉ ⲕⲉ ⲕⲟⲩⲓ ⲡⲉ ⲛ̅ ⲥⲉ ϩⲓⲱⲛⲉ ⲉⲣⲟ ⲓ · ⲁⲩⲱ ⲡⲉϫⲉ Ⲡ ϫⲥ̅ ⲙ̅ ⲙⲱⲩⲥⲏⲥ ϫⲉ ⲁ ⲓ ⲥⲱⲧⲙ̅ ⲉ ⲡⲉ ⲕⲣⲙ̅ⲣⲙ̅ ⲛ̅ ⲛ̅ ϣⲏⲣⲉ ⲙ̅ ⲡ ⲓⲏⲗ̅ ⲛ̅ⲧ ⲁ ⲩ ⲁⲁ ϥ ⲉϩⲟⲩⲛ ⲉⲣⲱ ⲧⲛ̅ ϩⲱⲛ Ⲇⲉ ⲉⲧⲟⲟⲧ ⲟⲩ ⲛ̅ ⲛ̅ ϣⲏⲣⲉ ⲙ̅ ⲡ ⲓⲏ̅ⲗ̅ ⲉ ⲕ ϫⲱ ⲙ̅ⲙⲟ ⲥ ϫⲉ ⲥⲃ̅ⲧⲉ ⲧⲏⲩⲧⲛ̅ ⲛ̅ ⲣⲁⲥⲧⲉ · ⲛ̅ⲧⲉⲧⲛ̅ ⲟⲩⲉⲙ ⲁⲁϥ⁛— Ⲟⲩⲇⲉ ⲥⲛⲁⲩ ⲁⲛ ⲛⲉ · ⲁ ⲩ ⲇⲉ ϣⲟⲙⲛ̅ⲧ̅ ⲁⲛ · ⲟⲩⲇⲉ ⲙⲏⲧ ⲛ̅ ϩⲟⲟⲩ ⲁⲛ ⲛⲉ ϣⲁϩⲣⲁⲓ ⲉ ⲩ ⲉⲃⲟⲧ ⲛ̅ ϩⲟⲟⲩ ⲉ ⲧⲉⲧⲛ ⲁ ⲟⲩⲱⲙ ϣⲁⲛⲧ ϥ̅ ⲉⲓ ⲉⲃⲟⲗ ϩⲛ̅ ⲛⲉⲧⲛ̅ ϭⲃ̅ϣⲁ ⲁⲩⲱ ⲁ ϥ ϫⲓⲟⲟⲣ ⲛ̅ ⲟⲩ ϩⲩⲡ ⲡⲏⲣⲉ ϩⲛ̅ ⲑ ⲁⲗⲁⲥⲥⲁ ⲛ̅ⲁ ⲙⲁϩⲉ ⲥⲛⲁⲩ ⲉϫⲙ̅ ⲡ ⲕⲁϩ ⁛— Ⲁ ⲧⲉⲧⲛ̅ ⲉⲓⲙⲉ ϭⲉ ⲱ̅ ⲛⲁ ⲙⲉⲣⲁⲁⲧⲉ ϫⲉ ⲡ ⲥⲟⲡⲥⲡ̅ ⲙ̅ ⲡ ⲇⲓⲕⲁⲓⲟⲥ ϭⲙ̅ϭⲟⲙ ⲉⲙⲁⲧⲉ · ⲁⲩⲱ ⲉϥⲉ ⲛ̅ⲣ̅ⲅⲉⲓ̅ ⲕⲁⲧⲁ ⲡ ⲉⲧ ⲥⲏϩ · ⲙⲱⲩⲥⲏⲥ ⲙⲉⲛ ⲡ ⲛⲟⲙⲟⲑⲉⲧⲏⲥ ⲛ̅ ⲧ ⲡⲁⲗⲁⲓⲁ ⲛ̅ ⲧⲉ ⲩⲛⲟⲩ ⲛ̅ⲧ ⲁ ϥ ⲉⲡⲉⲓⲕⲁⲗⲉⲓ ⲙ̅ ⲡ ϫⲥ̅ ⲉⲧⲃⲉ ⲡ ⲙⲏⲏϣⲉ · Ⲁ ϥ ⲉⲓⲣⲉ ⲕⲁⲧⲁ ⲡⲉϥ ⲟⲩⲱϣ ⁛ ⲡ ⲛⲟⲘⲟⲑⲉⲧⲏⲥ ⲇⲉ ϩⲱⲱ ϥ ⲛ̅ ⲧ ⲇⲓⲁⲑⲩⲕⲏ ⲛ̅ ⲃⲣ̅ⲣⲉ ⲁⲡⲁ ⲡⲉⲥⲩⲛⲑⲓⲟⲥ · ⲛ̅ ⲧⲉ ⲩⲛⲟⲩ ⲛ̅ⲧ ⲁ ϥ ⲥⲡ̅ⲥⲡ̅ ⲡ ϫⲥ̅ ⲉⲧⲃⲉ ⲡ ⲥⲟⲛ ⲙ̅ ⲙⲟⲛⲟⲭⲟⲥ ⲙ̅ ⲡⲉϥ ⲗⲩⲡⲏ ⲙ̅ⲙⲟ ϥ · Ⲁⲗⲗⲁ ⲁ ϥ ϫⲉⲕ ⲡϥ̅ ⲁⲓⲧⲏⲙⲁ ⲉⲃⲟⲗ ⲕⲁⲧⲁ ⲑ ⲉ ⲉⲧ ⲥⲏϩ ϩⲛ̅ ⲛⲉ ⲯⲁⲗⲙⲟⲥ · ϫⲉ ⲉⲣⲉ ⲡ ϫⲥ̅ ϫⲱⲕ ⲉⲃⲟⲗ ⲛ̅ ⲛⲉⲕ ⲁⲓⲧⲏⲙⲁ ⲧⲏⲣ ⲟⲩ ⁛— ⲥⲱⲧⲙ̅ ⲇⲉ ⲟⲛ ⲉ ϯ ⲕⲉ ⲛⲟϭ ⲛ̅ ϣⲡⲏⲣⲉ ⲛ̅ⲧ ⲁ ⲥ ϣⲱⲡⲉ ⲉⲃⲟⲗ ϩⲓⲧⲟⲟⲧ ϥ̅ ⲙ̅ ⲡ ⲡ ⲉⲧ ⲟⲩⲁⲁⲃ ⲁⲡⲁ ⲡⲉⲥⲩⲛⲑⲓⲟⲥ ⲉ ϥ ⲟ ⲙ̅ ⲙⲟⲛⲟⲭⲟⲥ ⲙ̅ⲡⲁⲧ ϥ̅ ⲣ̅ ⲉⲡⲓⲥⲕⲟⲡⲟⲥ ⲁ ϥ ⲃⲱⲕ ⲇⲉ ⲟⲛ ⲛ̅ ⲟⲩ ϩⲟⲟⲩ ⲉϫⲛ̅ ⲧ ϣⲱⲱⲧⲉ ⲉⲧⲉⲣⲉ ⲛⲉ ⲥⲛⲏⲩ ⲥⲉ ⲙⲟⲟⲩ ⲛ̅ϩⲏⲧ ⲥ̅ ϫⲉ ⲉ ϥ ⲛⲁ ⲙⲉϩ ⲡⲉϥ ⲕⲉⲗⲱⲗ ⲙ̅ ⲙⲟⲟⲩ · ⲛⲧⲉⲣⲉ ϥ ⲃⲱⲕ ⲇⲉ ⲟⲛ ⲉϫⲛ̅ ⲧ ϣⲱⲱⲧⲉ ⲁ ϥ ⲣ̅ ⲡ ⲱⲃϣ ⲙ̅ ⲡ ⲛⲟⲩϩ ⲙⲛ̅ ⲧ ⲃⲏⲥⲉ ⲙ̅ⲡ ϥ̅ ϥⲓⲧ ⲟⲩ ⲛⲙ̅ⲙⲁ ϥ · ⲛ̅ⲧⲉⲣ ϥ̅ ⲁⲁϩ ⲇⲉ ⲉⲣⲁⲧ ϥ̅ ⲉϫⲛ̅ ⲧ ϣⲱⲱⲧⲉ ⲁ ϥ ϣⲗⲏⲗ ⲉϩⲣⲁⲓ ⲉ ⲡ ϫⲥ̅ ⲕⲁⲧⲁ ⲡ ⲉⲑⲟⲥ ⲛ̅ ⲛⲉ ⲥⲛⲏⲩ · ⲁⲩⲱ Ⲡⲉϫⲁ ϥ ϫⲉ ⲡ ϫⲥ̅ ⲛ̅ⲧⲟⲕ ⲉⲧ ⲥⲟⲟⲩⲛ ϫⲉ ⲙⲛ̅ ϣ ϭⲟⲙ ⲙ̅ⲙⲟ ⲓ ⲉ ⲧⲣ ⲁ ⲕⲧⲟ ⲓ · ⲛ̅ ⲕⲉ ⲥⲟⲡ ⲉϩⲟⲩⲛ ⲉ ⲧ ϩⲉⲛⲉⲉⲧⲉ · ⲉ ϫⲓ ⲙ̅ ⲡ ⲛⲟⲩϩ ⲉⲕⲉ ⲟⲩⲉϩ ⲥⲁϩⲛⲉ ϭⲉ ⲙ̅ ⲡⲉⲓ ⲙⲟⲟⲩ ⲛ ϥ̅ ⲉⲓ ⲉϩⲣⲁⲓ ϣⲁⲣⲟ ⲓ ⲛ̅ⲧ ⲁ ϭⲛ̅ ⲑ ⲉ ⲙ̅ ⲙⲟⲩϩ ⲙ̅ ⲡⲁ ⲕⲉⲗⲱⲗ ⲙ̅ⲙⲟ ⲟⲩ ϫⲉⲕⲁⲥ ⲉ ⲓ ⲛⲁ ⲣ̅ ϩⲙ̅ϩⲁⲗ ⲛⲁ ⲕ ⲙ̅ ⲡ ⲥⲉⲉⲡⲉ ⲛ̅ ⲛⲁ ϩⲟⲟⲩ · ⲛ̅ⲧⲟⲕ ⲅⲁⲣ ⲁ ⲕ ⲟⲩⲉϩ ⲥⲁϩⲛⲉ ⲙ̅ ⲡⲉⲕ ⲁⲡⲟⲥⲧⲟⲗⲟⲥ ⲡⲉⲧⲣⲟⲥ ϫⲉ ⲙⲟⲟϣⲉ ⲉϩⲣⲁⲓ ⲉϫⲙ̅ ⲡ ⲙⲟⲩ · ⲛ̅ⲧⲉⲣⲉ ϥ ϫⲱⲕ Ⲇⲉ ⲉⲃⲟⲗ ⲙ̅ ⲡⲉ ϣⲗⲏⲗ ⲁ ⲡ ⲙⲟⲟⲩ ⲙⲟⲟϣⲉ · ⲉ ⲡ ϫⲓⲥⲉ ϣⲁⲛⲧ ϥ̅ ⲉⲓ ⲉϩⲣⲁⲓ ⲉⲣⲱ ⲥ ⲛ̅ ⲧ ϣⲱⲧⲉ · ⲛ ϥ̅ ⲙⲉϩ ⲡⲉϥ ⲕⲉⲗⲱⲗ ⲙ̅ ⲙⲟⲟⲩ · ⲁⲩⲱ ⲡⲉϫⲁ ϥ ⲙ̅ ⲡ ⲙⲟⲟⲩ ϫⲉ ⲡ ϫⲥ̅ ⲡ ⲉⲧ ⲟⲩⲉϩ ⲥⲁϩⲛⲉ ⲛⲁ ⲕ Ϫⲉ ⲕⲧⲟⲕ ⲉ ⲡ ⲉⲥⲏⲧ ⲉ ⲡⲉⲕ ⲙⲁ · ⲉⲧⲉⲓ ⲇⲉ Ⲉⲣⲉ ⲡ ⲙⲟⲟⲩ ⲥⲉⲕ ⲉ ⲡ ⲉⲥⲏⲧ ⲁ ⲩ ϣⲱⲥ · ⲉ ϥ ⲙⲟⲟⲛⲉ ⲙ̅ ⲡⲉϥ ⲟ̅ϩⲉ ⲛ̅ ⲉⲥⲟⲟⲩ ϩⲙ̅ ⲡ ϣⲟⲛⲧⲉ ϯ ⲡⲉϥ ⲟⲩⲟⲓ ⲉⲣⲛ̅ ⲧ ⲧⲁⲡⲣⲟ ⲛ̅ ⲧ ϣⲱⲧⲉ ⲁ ϥ ⲑⲉⲱⲣⲉⲓ ⲙ̅ ⲡ ⲙⲟⲟⲩ ⲉ ϥ ⲕⲱⲧⲉ ⲉ ϥ ⲕⲱⲧⲉ ϩⲛ̅ ⲧ ϣⲱⲧⲉ ϣⲁⲛⲧ ϥ̅ ⲃⲱⲕ ⲉ ⲡ ⲉⲥⲏⲧ ⲉ ⲡⲉϥ ⲙⲁ · Ⲉ ⲓ ⲛⲁ ⲧⲛ̅ⲧⲱⲛ ⲅ̅ ⲉ ⲛⲓⲙ ⲱ̅ ⲡ ⲙⲁⲕⲁⲣⲓⲟⲥ ⲁⲡⲁ ⲡⲉⲥⲩⲛⲑⲓⲟⲥ · ⲁⲗⲏⲑⲱⲥ ⲉ ⲕ ⲧⲛ̅ⲧⲱⲛ ⲉ ⲙⲱⲩⲥⲏⲥ ⲡ ⲛⲟⲙⲟ ⲑⲉⲧⲏⲥ ⲡⲉ ⲛⲧ ⲁ ϥ ⲧⲣⲉ ⲑⲁⲗⲗⲁⲥⲁ ⲡⲱⲣϫ̅ ⲉ ⲡⲉⲓ ⲥⲁ ⲙⲛ̅ ⲡⲁⲓ · ⲁ ⲛ ϣⲏⲣⲉ ⲙ̅ ⲡ ⲓⲏⲗ̅ ⲙⲟⲟϣⲉ ϩⲣⲁⲓ ⲛ̅ϩⲏⲧ ⲥ̅ ⲕⲁⲧⲁ ⲡ ⲡ ⲉⲧ ϣⲟⲩⲱⲟⲩ · ⲉ ⲁ ⲡ ⲙⲟⲟⲩ ϣⲱⲡⲉ ⲛⲁ ⲩ ⲛ ⲥ ⲟⲃⲧ̅ ϩⲙ̅ ⲡⲓ̈ ⲥⲁ ⲙⲛ̅ ⲡⲁⲓ ⲛ̅ⲥⲁ ⲟⲩⲛⲁⲙ · ⲁⲩⲱ ⲛ̅ⲥⲁ ϩⲃⲟⲩⲣ ⲙ̅ ⲙⲟ ⲟⲩ · ⲡ ⲉⲛⲧ ⲁ ϥ ϣⲁϫⲉ ⲙⲛ̅ ⲧ ⲡⲉⲧⲣⲁ · ⲁ ⲥ ⲧⲁⲩⲟ ⲉⲃⲟⲗ ⲛ̅ ϩⲉⲛ ⲟⲑⲉ ⲙ̅ ⲙⲟⲟⲩ ⁛— Ⲛ̅ⲧⲟⲕ ⲇⲉ ϩⲱⲱ ⲕ ⲱ̅ ⲡ ⲡ ⲉⲧ ⲟⲩⲁⲁⲃ ⲁ ⲡⲉⲕ ϣⲗⲏⲗ ⲃⲱⲕ ⲉ ϩⲣⲁⲓ ϣⲁ ⲑ ⲁⲯⲓⲥ ⲛ̅ ⲧ ⲡⲉ · ⲁ ⲥ ϫⲱⲕ ⲉⲃⲟⲗ ⲛ̅ϭⲓ ⲧⲉ ⲅⲣⲁⲫⲏ ⲉⲧ ϫⲱ ⲙ̅ⲙⲟ ⲥ · ϫⲉ ⲛ̅ⲧⲟϥ ⲡⲉ ⲛⲧ ⲁ ϥ ϫⲟⲟ ⲥ ⲁ ⲩ ϣⲱⲡⲉ · ⲁⲩⲱ ⲛ̅ⲧⲟϥ Ⲡⲉ ⲛⲧ ⲁ ϥ ϩⲱⲛ ⲁⲩⲱ ⲁ ⲩ ⲥⲱⲛⲧ̅ · ⲁ ⲕ ϣⲱⲡⲉ ⲛ̅ ⲑⲉⲱⲣⲓⲕⲟⲥ ⲛ̅ ⲑ ⲉ ⲛ̅ ⲛⲉ ⲡⲣⲟⲫⲏⲧⲏⲥ · Ⲁⲩⲱ ⲛ̅ ⲛⲟⲉⲣⲟⲥ ⲛ̅ ⲑ ⲉ ⲛ̅ ⲛ ⲁⲡⲟⲥⲧⲟⲗⲟⲥ · ⲁ ⲕ ϣⲱⲡⲉ ⲛ̅ ⲟⲓⲕⲟⲛⲟ ⲙⲟⲥ ⲙ̅ ⲡⲓⲥⲧⲟⲥ ⲉⲧⲃⲉ ⲡⲁⲓ ⲁ ⲕ ⲙ̅ⲡϣⲁ ⲛ̅ ⲧ ⲕ̅ⲕⲗⲏⲥⲓⲁ ⲛ̅ ⲛ ⲉⲧ ⲟⲩⲁⲁⲃ · ⲁ ⲡ ⲛⲟⲩⲧⲉ Ⲧⲁⲛϩⲟⲩⲧ̅ ⲕ̅ ⲉ ⲩ ⲙⲏⲏϣⲉ ⲙ̅ ⲯⲩⲭⲏ · ⲁ ⲕ ⲉⲩⲁⲅⲅⲉⲗⲓⲍⲉ ⲛ̅ ⲑ ⲉ ⲙ̅ ⲡⲁⲩⲗⲟⲥ ⲁⲩⲱ ⲛⲉ ⲕ ⲧⲁϣⲉ ⲟⲉⲓϣ · ϩⲛ̅ ⲧⲉⲕ ⲥⲟⲫⲓⲁ ⲛ̅ ⲧ ⲡⲓⲥϯⲥ ⲛ̅ ⲟⲣⲑⲟⲇⲟⲝⲟⲥ · ⲁⲩⲱ Ⲛⲉ ⲕ ϫⲓ ϣⲕⲁⲕ ⲉⲃⲟⲗ ϩⲛ̅ ⲛⲉⲕ ⲗⲟⲅⲟⲥ ⲛ̅ ⲑ ⲉ ⲛ̅ ⲟⲩ ⲕⲩⲣⲓⲝ ⲉ ⲕ ⲱϣ ⲉⲃⲟⲗ ϩⲛ̅ ⲧⲕ̅ ⲥⲟⲫⲓⲁ ⁛— ⲛ̅ ⲑ ⲉ ⲛ̅ ⲟⲩ ⲥⲁⲗ ⲡⲓⲅⲝ̅ ⁛ ⲛⲓⲙ Ⲡ ⲉⲧ ⲛⲁ ϣ ⲧⲁⲓⲟ ⲕ ⲕⲁⲧⲁ ⲡⲕ̅ ⲙ̅ⲡϣⲁ · ⲱ̅ ⲡ ⲇⲓⲕⲁⲓⲟⲥ ⲉⲧ ⲟⲩⲁⲁⲃ ϣⲁ ⲕ ⲉⲓⲙⲉ ⲅⲁⲣ ⲉ ⲛⲉ ⲑⲏⲡ ϩⲁ ⲑ ⲏ ⲙ̅ⲡⲁⲧ ⲟⲩ ϣⲱⲡⲉ ⁛— Ⲛⲉⲕ ϣⲁϫⲉ ⲙⲛ̅ ⲛ̅ ⲕⲟⲥⲙⲓⲕⲟⲛ ϩⲛ̅ ϩⲉⲛ ⲱⲇⲏ ⲙⲛ̅ ϩⲉⲛ ⲡⲁⲣⲁⲃⲟⲗⲏ · ⲁⲩⲱ ⲛⲉⲕ ϣⲁϫⲉ ⲙⲛ̅ ⲙ̅ ⲙⲱⲛⲁⲭⲟⲥ ϩⲛ̅ ϩⲉⲛ ⲃⲱⲗ ⲙ̅ ⲡⲛ̅ⲓ̅ⲕⲟⲛ · ⲛⲉⲕ ϣⲁϫⲉ ⲡⲉ ⲙⲛ̅ ⲛ̅ ⲁⲣⲭⲱⲛ · ϩⲛ̅ ϩⲉⲛ ⲡⲁⲣⲁⲡⲟⲗⲏ · ⲁⲩⲱ ϩⲛ̅ ϩⲉⲛ ⲙⲩⲥⲧⲏⲣⲓⲟⲛ · ⲉ ⲙⲉ ⲕ ϣⲓⲡⲉ ϩⲏⲧ ϥ̅ ⲛ̅ ⲗⲁⲁⲩ ⲛ̅ ⲣⲱⲙⲉ ⲉ ⲧⲙ̅ ϫⲉ ⲧⲙ̅ ⲉ ⲛⲁⲩ ⲕⲁⲧⲁ ⲡ ⲉⲧ ⲥⲏϩ · ϫⲉ ⲛⲉⲓ ϣⲁϫⲉ ϩⲛ̅ ⲛⲉⲕ ⲙⲛ̅ⲧ̅ ⲙⲛ̅ⲧ̅ⲣⲉ ⲙ̅ ⲡ ⲙ̅ⲧⲟ ⲉⲃⲟⲗ ⲛ̅ ⲛ ⲣ̅ⲣⲱⲟⲩ · ⲛ̅ ϯ ϣⲓ̅ⲡⲉ ⲁⲛ · ⲛⲉ ⲕ ⲕⲁⲑⲏⲅⲉⲓ ⲡⲉ ⲛ̅ ⲛ ⲉⲧ ⲛⲏⲩ ϣⲁⲣⲟ ⲕ · ϣⲁⲣⲟ ⲕ ⲧⲏⲣ ⲟⲩ ⲡⲉ ⲉ ⲣ̅ ⲡⲓⲥⲧⲟⲥ · ⲁⲩⲱ ⲛ ⲅ̅ ⲥⲱⲟⲩϩ ⲉ ⲣⲟ ⲕ ⲛ̅ ⲟⲩⲟⲛ ⲛⲓⲙ · ϩⲛ̅ ⲧ ⲙⲣ̅ⲣⲉ ⲛ̅ ⲧⲕ̅ ⲁⲅⲁⲡⲏ · ⲁ ⲕ ⲥⲱⲧⲙ̅ ⲉ ⲧ ⲛ̅ⲧⲟⲗⲏ ⲙ̅ ⲡⲉ ⲭⲥ̅ · ⲁ ⲕ ⲕⲱⲧ ⲙ̅ Ⲡⲉⲕ ⲏⲓ · ⲉϫⲛ̅ ⲧ ⲡⲉⲧⲣⲁ ⲉⲧ ⲟⲩⲁⲁⲃ ⁛— ⲁ ⲕ ϯ ⲕⲁⲣⲡⲟⲥ ϩⲛ̅ Ⲟⲩ ϩⲩⲡⲟⲙⲟⲛⲏ ⲙⲛ̅ ⲟⲩ ϩⲏⲧ ⲉ ϥ ⲟⲩⲁⲁⲃ · ⲁⲩⲱ ⲉ ⲛⲁⲛⲟⲩ ϥ · Ⲁ ⲕ ⲑⲉⲱⲣⲉⲓ ⲙ̅ ⲡ ⲁⲣⲓⲥⲧⲟⲛ ⲙ̅ ⲡⲛ̅ⲓ̅ⲕⲟⲛ · ⲉⲧⲃⲉ ⲡⲁⲓ ⲁ ⲕ ⲙ̅ⲧⲟⲛ ⲙ̅ⲙⲟ ⲕ ϩⲙ̅ ⲡ ⲇⲓⲡⲛⲟⲛ ⲉⲧ ⲟⲩⲁⲁⲃ ⁛ ⲁ ⲕ ϣⲓⲛⲉ Ⲡⲉ ⲛ̅ ϣⲱⲥ ⲁⲩⲱ ⲙ̅ ⲙⲁ ⲙ̅ ⲙⲟⲟⲛⲉ ⲉ ⲛⲁⲛⲟⲩ ϥ · ⲉⲧⲃⲉ Ⲡⲁⲓ ⲟⲛ ⲛⲉ ⲕ ϥⲓ ⲙ̅ ⲡ ⲣⲟⲟⲩϣ ⲛ̅ ⲛ̅ ϩⲏⲕⲉ ⲛ̅ ⲟⲩⲟⲉⲓϣ ⲛⲓⲙ · Ⲁ ⲕ ⲁⲙⲁϩⲧⲉ ⲛ̅ ⲛ̅ ϩⲓⲏⲩ ⲛ̅ ⲧ ⲙⲛ̅ⲧ̅ ⲣⲉϥ ϣⲙ̅ϣⲉ ⲛⲟⲩⲧⲉ · ⲉⲧⲃⲉ ⲡⲁⲓ Ⲁ ⲕ ϣⲱⲡⲉ ⲛ̅ ⲕⲩⲃⲉⲣⲛⲓⲧⲏⲥ ⲙ̅ ⲡ ⲡⲉⲗⲁⲅⲟⲥ · ⲛ̅ ⲙ̅ ⲙⲩⲥⲧⲏ ⲣⲓⲟⲛ ⲉⲧ ⲟⲩⲁⲁⲃ · ⲁⲩⲱ ⲛ̅ ϩⲁⲅⲓⲟⲥ ⲛ̅ ⲑ ⲉ ⲙ̅ ⲡ ϣⲟⲙⲛⲧ̅ ⲛ̅ ϣⲏⲣⲉ ϣⲏⲙ ⁛— ⲁⲩⲱ ⲛ̅ ⲉⲓⲱⲧ Ⲛ̅ ϩⲁϩ ⲛ̅ ϩⲏⲕⲉ ϩⲙ̅ ⲡⲉⲛ ⲟⲩⲟⲉⲓϣ ⲁⲩⲱ ⲛ̅ ⲉⲓⲱⲧ ⲛ̅ ⲛ̅ ⲟⲣⲫⲁⲛⲟⲥ ϩⲛ̅ ⲛⲉⲛ ϩⲟⲟⲩ · ⲛⲉ ⲕ ⲕⲩⲣⲓⲍⲉ ⲡⲉ ⲛ̅ ⲟⲩ ⲉⲓⲣⲏⲛⲏ ⲛ̅ ⲛ ⲉⲧ ⲙ̅ⲡⲟⲩⲉ · ⲱ̅ ⲡ ⲙⲁⲓ ⲛⲟⲩⲧⲉ ⲛ̅ ⲉⲓⲱⲧ ⲁⲡⲁ ⲡⲉⲥⲩⲛⲑⲓⲟⲥ ⲁⲩⲱ Ⲛⲉ ⲕ ⲅⲩⲙⲛⲁⲍⲉ ⲛ̅ ⲛⲉ̅ⲓ̅ ϩ̅ⲏⲛ ⲉⲣⲟ ⲕ ϩⲛ̅ ⲧⲉ ⲥⲃⲱ ⲉⲧ ⲟⲩⲟϫ · Ⲁ ⲕ ϣⲱⲡⲉ ⲛ̅ ⲁⲕⲟⲣⲁⲓⲟⲥ · ⲙ̅ ⲡⲛ̅ⲓ̅ⲕ̅ⲟⲛ · ⲉⲧⲃⲉ ⲡⲁⲓ ⲛ ⲅ̅ ⲭⲁⲣⲓⲍⲉ ⲛ̅ ⲛⲉⲕ ⲁⲅⲁⲑⲟⲛ · ⲛ̅ ⲟⲩⲟⲛ ⲛⲓⲙ ϩⲛ̅ ⲟⲩ ⲛⲟϭ ⲛ̅ ⲟⲩⲣⲟⲧ · Ⲁ ⲕ ϣⲓⲛⲉ ⲁ ⲕ ϭⲓⲛⲉ ⲱ̅ ⲡ ⲙⲁⲓ ⲛⲟⲩⲧⲉ · ⲛ̅ ⲉⲓⲱⲧ ⲁⲡⲁ ⲡⲉⲥⲩⲛⲑⲓⲟⲥ ⲡⲁ ⲕⲉⲗⲁⲣ ⲭⲏⲥ ⲛ̅ ⲧ ⲁⲗⲩⲑⲓⲁ · ⲁ ⲕ ⲧⲱϩⲙ̅ ⲁ ⲩ ⲟⲩⲱⲛ ⲛⲁ ⲕ · ⲁ ⲕ ⲁⲓⲧⲉⲓ ⲁ ⲡ ⲛⲟⲩⲧⲉ · ϯ ⲛⲁ ⲕ ⲛ̅ ⲛⲉⲕ ⲁⲓⲧⲏⲙⲁ ⲧⲏⲣ ⲟⲩ ⲁ ⲩ ⲛⲟϭ ⲛ̅ ϩⲓⲛⲟⲩϥⲉ · ϩⲙ̅ ⲡⲉⲕ ⲥⲏⲩ · ⲁ ⲩ ⲛⲟϭ ⲛ̅ ⲕⲁⲧⲁⲥⲧⲁⲥⲓⲥ ϣⲱⲡⲉ ⲛ̅ ⲛⲉ ⲭⲣⲓⲥϯⲁⲛⲟⲥ · ⲁ ⲧ ⲕ̅ⲕⲗⲏⲥⲓⲁ ϣⲱⲡⲉ ϩⲛ̅ ⲟⲩ ϩⲉ ⲛⲟⲩϥⲉ ϩⲛ̅ ⲛⲉⲕ ϩⲟⲟⲩ ⲙⲛ̅ ⲧⲕ̅ ⲅⲉⲛⲉⲁ · ⲁ ⲡⲕ̅ ⲗⲁⲟⲥ ⲉⲩⲫⲣⲁⲛⲉ ϩⲛ̅ ⲧⲕ̅ ⲥⲟⲫⲓⲁ · ⲁⲩⲱ ⲁ ⲩ ⲧⲉⲗⲏⲗ ⲙ̅ⲙⲟ ⲟⲩ ⲛ̅ϭⲓ ⲛⲉⲕ ϣⲏⲣⲉ ϩⲛ̅ ⲛⲉⲕ ⲙⲩⲥⲧⲏⲣⲓⲟⲛ ⲉⲧ ⲟⲩⲁⲁⲃ ⁛— Ⲛⲉ ⲩ ⲉⲡⲉⲓⲑⲩⲙⲉⲓ ⲉ ⲛⲉⲕ ⲗⲟⲅⲟⲥ ⲛ̅ϭⲓ ⲛ̅ ⲁⲣⲭⲱⲛ · ⲁⲩⲱ ⲛⲉ ⲩ ϣⲓⲛⲉ ⲛ̅ⲥⲁ ⲛⲉⲕ ⲙⲩⲥⲧⲏⲣⲓⲟⲛ ⲛ̅ϭⲓ ⲛⲉ ⲡⲣⲟⲥⲏⲗⲓⲧⲟⲥ ⲧⲏⲣ ⲟⲩ · ⲁ ⲕ ⲑⲉⲱⲣⲉⲓ Ⲙ ⲡ ⲣⲱⲙⲉ ⲡⲁⲓ ⲉⲧⲉ ⲁⲛⲁⲧⲟⲗⲏⲥ ⲧⲉ ⲡⲉϥ ⲣⲁⲛ · ⲉⲧⲃⲉ ⲡⲁⲓ Ⲁ ϥ ⲙⲟϩ ⲕ̅ ⲉⲃⲟⲗ ϩⲙ̅ ⲡ ⲗⲁⲙ ⲡⲣⲟⲛ ⲙ̅ ⲡⲉ ⲡⲛ̅ⲁ̅ ⲉⲧ ⲟⲩⲁⲁⲃ ⲁ ⲕ ϫⲱⲕ ⲉⲃⲟⲗ ⲛ̅ ⲧ ⲕⲓⲃⲱⲇⲟⲥ ⲙ̅ ⲡⲉ ⲡⲛⲁ̅ ⲉⲧ ⲟⲩⲁⲁⲃ ⲛ̅ ⲟⲩ ⲙⲁϩⲉ ⲛ̅ ⲟⲩ ϣⲓⲏ ⲛ̅ ⲑ ⲉ ⲛ̅ ⲛⲱϩⲉ · ⲁ ⲕ ϣⲱⲡⲉ ⲛ̅ ⲟⲩ ⲗⲁⲙⲡⲁⲥ · ⲉ ⲥ ⲣ̅ ⲟⲩⲟⲉⲓⲛ ϩⲙ̅ ⲡⲉ ⲛⲧⲟϣ ⲧⲏⲣ ϥ̅ · ⲁ ⲧ ⲇⲓⲕⲁⲓⲟⲥⲩⲛⲏ ⲙⲛ̅ ϯⲣⲏⲛⲏ ⲣ̅ ⲟⲩⲟⲉⲓⲛ ϩⲁ ⲧⲉⲕ ϩⲏ · ϩⲛ̅ ⲛⲉⲕ ϩⲟⲟⲩ ⲧⲏⲣ ⲟⲩ · Ϩⲛ̅ ⲛⲉⲕ ϩⲟⲟⲩ ⲇⲉ ⲟⲛ ⲁ ⲧ ⲥⲉⲛϯ ϣⲱⲡⲉ ⲛ̅ ⲟⲩ ⲣⲉϥ ⲣ̅ ⲟⲩⲟⲉⲓⲛ ϩⲓ̅ⲧⲛ̅ ⲛⲉⲕ ϣⲗⲏⲗ ⲙⲛ̅ ⲙ̅ ⲡ ⲉⲧ ⲟⲩⲁⲁⲃ ⲛ̅ⲧ ⲁ ⲩ ϣⲱⲡⲉ ⲛ̅ϩⲏⲧ ⲥ̅ · ⲉⲧⲉ ⲁⲡⲁ ⲕⲟⲗⲗⲟⲑⲟⲥ ⲡⲉ · ⲙⲛ̅ ⲁⲡⲁ ⲡⲁϩⲁⲙ · ⲛⲉⲓ ⲛⲟϭ ⲙ̅ ⲡ ⲉⲧ ⲟⲩⲁⲁⲃ · ⲁ ⲩ ⲉⲓⲥ ϭⲉ Ⲟⲛ ⲧⲉⲛⲟⲩ ϩⲓⲧⲛ̅ ⲧⲉ ⲭⲁⲣⲓⲥ ⲙ̅ ⲡ ⲛⲟⲩⲧⲉ ⲛ̅ⲧ ⲛ̅ ϫⲱ ⲉⲣⲱ ⲧⲛ̅ ⲛ̅ ⲕⲉ ϣⲡⲏⲣⲉ ⲉ ⲁ ⲛ ⲥⲟⲧ ⲙⲉ ⲥ ⲛ̅ⲧⲟⲟⲧ ⲟⲩ ⲛ̅ ⲛ ⲉⲧⲉⲣⲉ ⲧⲉⲩ ϩⲗ̅ⲡⲓⲥ ⲧⲏⲣ ⲥ̅ ⲧⲉ ⲧ ⲙⲉ · ⲁ ⲩ ⲣⲱⲙⲉ ⲇⲉ ⲉⲃⲟⲗ ϩⲙ̅ ⲡⲉ ⲛⲧⲟϣ ϣⲁϫⲉ ⲛⲙ̅ⲙⲁ ⲛ ⲉ ⲧⲃⲏⲏⲧ ϥ̅ ⲛ̅ⲧⲟϥ ⲡ ⲡ ⲉⲧ ⲟⲩⲁⲁⲃ ⲁⲡⲁ ⲡⲉⲥⲩⲛⲑⲓⲟⲥ · ϫⲉ ⲁ ⲓ ⲃⲱⲕ ⲁ ⲓ ϫⲓ ⲥⲙⲟⲩ ⲛ̅ⲧⲟⲟⲧ ϥ̅ ⲛ̅ ϩⲟⲟⲩ · ⲛ̅ⲧⲉⲣⲉ ϥ ⲉⲓ ⲇⲉ ⲉⲃⲟⲗ ϩⲓⲧⲟⲟⲧ ϥ̅ ⲁ ⲓ ⲁⲡⲁⲛⲧⲁ ⲉ ⲡ ⲡ ⲉⲧ ⲟⲩⲁⲁⲃ ⲁⲡⲁ ⲡⲁϩⲁⲙ · ⲡⲉϫⲁ ϥ ⲛⲁ ⲓ ϫⲉ ⲁ ⲕ ϫⲓ ⲥⲙⲟⲩ ⲛ̅ⲧⲟⲟⲧ ϥ̅ ⲙ̅ ⲡⲉⲥⲩⲛⲑⲓⲟⲥ ϣⲏⲙ · ⲡⲉϫⲁ ⲓ̅ ⲛⲁ ϥ ϫⲉ ⲉϩⲉ ⲡⲁ ⲉⲓⲱⲧ Ⲁⲗⲗⲁ ⲛ̅ⲧⲟⲕ ⲡⲉ ⲡ ⲉⲧ ⲟⲩⲁⲁⲃ · ⲁ ϥ ⲟⲩⲱϣⲃ̅ ⲇⲉ ⲛⲁ ⲓ ϫⲉ ⲛⲁⲙⲉ ⲟⲩ ⲡ ⲉⲧ ⲟⲩⲁⲁⲃ · ⲡⲉ ⲡⲉⲥⲩⲛⲑⲓ̅ⲟⲥ ϣⲏⲙ ⁛ ⲁⲩⲱ ⲁ ⲕ ϫⲓ ⲟⲩ ⲛⲟϭ ⲛ̅ ⲥⲙⲟⲩ ⲉϣⲱⲡⲉ ⲁ ⲕ ⲁⲡⲁⲛⲧⲁ ⲉⲣⲟ ϥ · ⲛ̅ ⲉⲧ ⲁⲣⲭⲏ Ⲅⲁⲣ ⲧⲉ · ⲛ̅ⲧ ⲁ ϥ ϣⲗⲏⲗ ⲁ ⲧ ϣⲱⲧⲉ ⲙⲟⲩϩ ⲙ̅ ⲙⲟⲟⲩ ⲡⲉϫⲁ ϥ ⲛⲁ ⲛ ϫⲉ ⲁ ⲥ ϣⲱⲡⲉ ⲛ̅ ⲟⲩ ϩⲟⲟⲩ ⲁ ⲛ ⲛⲁⲩ ⲉ ⲩ ⲕⲱϩⲧ̅ ⲉ ϥ ⲙⲟⲩϩ ϩⲙ̅ ⲡⲉϥ ⲏⲓ ⲁ ⲛ ϣⲁϫⲉ ⲙⲛ̅ ⲛⲉⲛ ⲉⲣⲏⲩ ϫⲉ ⲁⲣⲁ Ⲉⲣⲉ ⲡⲉⲥⲩⲛⲑⲓⲟⲥ ϣⲏⲙ ϫⲉⲣⲉ ⲕⲱϩⲧ̅ ⲉ ⲟⲩ ⲛ̅ ⲛⲉⲓ ⲟⲩⲛⲟⲟⲩⲉ · ⲁ ⲩ ⲧⲁⲗⲟ ⲇⲉ ⲉϩⲣⲁⲓ ⲁ ⲩ ϭⲱϣⲧ ⲉϫⲱ ϥ ϩⲛ̅ ⲧ ϫⲟ · ⲁ ⲩ ⲑⲉⲱⲣⲉⲓ ⲙ̅ⲙⲟ ϥ · ⲉ ϥ ⲁϩⲉ ⲣⲁⲧ ϥ̅ ⲉ ϥ ϣⲗⲏⲗ ⲉⲣⲉ ⲛⲉϥ ϭⲓϫ ⲡⲟⲣϣ̅ ⲉⲃⲟⲗ ⲉϩⲣⲁⲓ ⲉ ⲧ ⲡⲉ ⁛— ⲉⲣⲉ ⲡⲉϥ ⲙⲏⲧ ⲛ̅ ⲧⲏⲏⲃⲉ ⲟ̅ ⲛ̅ ⲑ ⲉ ⲙ̅ ⲙⲏⲧⲉ ⲛ̅ ⲗⲁⲙⲡⲁⲥ · ⲛ̅ ⲕⲱϩⲧ̅ ⲉ ⲩ ⲣ̅ ⲟⲩⲟⲉⲓⲛ ⲉⲙⲁⲧⲉ ⁛— ⲛ̅ⲧⲉⲣⲉ ⲡ ⲛⲟⲩⲧⲉ ⲇⲉ ⲟⲛ ⲧⲁϩⲙ ⲉϥ ⲉ ⲧⲉⲓ ⲭⲉⲓⲣⲟⲇⲟⲛⲓⲁ ⲛ̅ ⲧ ⲙⲛ̅ⲧ̅ ⲟⲩⲏⲏⲃ · ⲧⲁⲓ ⲉ ⲧⲉϥ ⲙ̅ⲡϣⲁ ⲙ̅ⲙⲟ ⲥ · ⲉⲃⲟⲗ ϫⲉ ϥ̅ ⲙⲉ ⲙ̅ ⲡⲉ ⲥϭⲣⲁϩⲧ̅ ⲁ ϥ ⲃⲱⲕ ⲁ ϥ ϩⲟⲡ ϥ̅ · ⲛ̅ⲧⲉⲣⲉ ⲡⲉ ⲕⲗⲏⲣⲟⲥ ⲇⲉ ⲙ̅ ⲙⲁⲓ ⲛⲟⲩⲧⲉ ϣⲓⲛⲉ ⲛ̅ⲥⲱ ϥ ⲉ ⲧⲣⲉ ϥ ⲑⲙ̅ⲥⲟⲟ ϥ ⲉϫⲙ̅ ⲡⲉ ⲑⲣⲟⲛⲟⲥ · ⲛ̅ ⲧ ⲁⲣⲭⲩⲉⲣⲟⲥⲩⲛⲏ · ⲧⲁⲓ ⲉⲧ ϥ̅ ⲙ̅ⲡϣⲁ ⲙ̅ⲙⲟ ⲥ ⲛⲁⲙⲉ · ⲁ ⲩ ϣⲓⲛⲉ ⲇⲉ ⲛ̅ⲥⲱ ϥ · ⲁ ⲩ ϩⲉ ⲉⲣⲟ ϥ ϩⲛ̅ ⲙ̅ ⲙⲉⲣⲟⲥ ⲛ̅ ϫⲏⲙⲉ ⲉ ϥ ϩⲏⲡ · ⲛ̅ⲧⲉⲣ ⲟⲩ ϭⲟⲡ ϥ̅ Ⲇⲉ ⲁ ϥ ⲱϣ ⲉⲃⲟⲗ ⲉ ϥ ⲧⲁⲩⲟ ⲙ̅ ⲡ ϣⲁϫⲉ ⲙ̅ ⲡ ⲛⲟϭ ⲓ̅ⲱ̅ⲥ̅ ⲡ ⲁⲣⲭⲏⲉⲡⲓⲥⲕⲟⲡⲟⲥ ⲛ̅ ⲕⲱⲥⲧⲁⲛϯⲛⲟ ⲩ ⲡⲟⲗⲓⲥ · ϫⲉ ⲱ̅ ⲡⲉ ⲥϭⲣⲁϩⲧ̅ ⲉ ϯ ⲙⲉ ⲙ̅ⲙⲟ ϥ ⲛ̅ ⲥⲉ ⲕⲱ ⲙ̅ⲙⲟ ⲓ̈ ⲛ̅ϩⲏⲧ ϥ̅ ⲁⲛ ⁛— Ⲗⲟⲓⲡⲟⲛ ⲁ ⲩ ⲉⲓⲛⲉ ⲙ̅ ⲡ ⲡ ⲉⲧ ⲟⲩⲁⲁⲃ ⲁ ⲩ ⲑⲙ̅ⲥⲟⲟ ϥ ⲉϫⲙ̅ ⲡ ⲡ ⲉⲧ ⲟⲩⲁⲁⲃ ⲁ ⲩ ⲑⲙ̅ⲥⲟⲟ ϥ ⲉϫⲙ̅ ⲡⲉ ⲑⲣⲟⲛⲟⲥ ⲛ̅ ⲧ ⲉⲡⲓⲥⲕⲟⲡⲏ · ⲛ̅ⲧ ⲁ ϥ ⲡⲱⲧ ⲇⲉ ⲁⲛ ⲛ̅ⲥⲁ ⲡ ⲧⲁⲓⲟ · ⲁⲗⲗⲁ ⲛⲧ ⲁ ⲡ ⲧⲁⲓⲟ · ⲡⲱⲧ ⲛ̅ⲥⲱ ϥ · ⲉ ⲁ ⲛ ⲉⲛⲧ ⲁ ⲩ ϭⲟⲡ ϥ̅ ϩⲟⲙⲟⲗⲟⲅⲉⲓ ⲛⲁ ⲛ · ϫⲉ ⲁ ϥ ϩⲟⲙⲟⲗⲟⲅⲉⲓ ⲛⲁ ⲛ ϩⲛ̅ ⲧⲉϥ ⲧⲁⲡⲣⲟ · ϫⲉ ⲛ̅ⲥⲁⲃⲏⲗ ϫⲉ ⲛ̅ⲛⲉ ⲓ ⲣ̅ ⲁⲧ ⲥⲱⲧⲙ̅ ⲛ̅ⲥⲁ ⲡ ⲉⲧ ⲧⲛ̅ⲛⲟⲟⲩ ⲙ̅ⲙⲟ ⲓ ⲉ ⲡⲁⲓ ⲉⲧⲉⲧⲛ̅ϣⲁⲛ ϥⲓ ⲛ̅ ⲧⲁ ⲁⲡⲉ ϩⲓϫⲱ ⲓ · ⲏ̅ ⲛ̅ ⲧⲉⲧⲛ̅ ⲛⲟϫ ⲧ̅ ⲉ ⲧ ⲑⲁⲗⲁⲥⲥⲁ ⲛ̅ ⲧⲓ ⲛⲁ ⲥⲱⲧⲙ̅ ⲁⲛ ⲛ̅ⲥⲁ ⲧⲏⲩⲧⲛ̅ ⲛ̅ ⲁ ⲕⲱ ⲛ̅ⲥⲱ ⲓ ⲙ̅ ⲡⲉ ⲥϭⲣⲁϩⲧ̅ ⲡⲁⲓ ⲉⲧⲉⲣⲉ ⲡ ⲛⲟⲩⲧⲉ ⲙⲉ ⲙ̅ⲙⲟ ϥ · ⲏ̅ ⲙ̅ⲡⲉ ⲧⲉⲧⲛ̅ ⲥⲱⲧⲙ̅ ⲛ̅ⲧⲱⲧⲛ̅ ⲉ ⲡ ⲉⲧ ⲥⲏϩ ϩⲛ̅ ⲛⲉ ⲯⲁⲗⲙⲟⲥ · ϫⲉ ⲥⲣ̅ϥⲉ · ⲛ̅ ⲧⲉⲧⲛ̅ ⲉⲓⲙⲉ ϫⲉ ⲁⲛⲟⲕ ⲡⲉ ⲡ ⲛⲟⲩⲧⲉ · ⲁ ⲩ ⲙⲉⲕⲙⲟⲕ ⲟⲩ Ⲇⲉ ⲙⲛ̅ ⲛⲉⲩ ⲉⲣⲏⲩ ⲉ ⲩ ϫⲱ ⲙ̅ⲙⲟ ⲥ · ϫⲉ ⲛⲓⲙ ⲁⲣⲁ ⲡ ⲉⲧ ⲟⲩⲉϩ ⲥⲁϩⲛⲉ ⲛⲁ ϥ ⲙⲏ ⲟⲩ ⲣⲱⲙⲉ ⲡⲉ · ⲁ ⲩ ϣⲟϫⲛⲉ ⲇⲉ ⲙⲛ̅ ⲛⲉⲩ ⲉⲣⲏⲩ ϫⲉ ⲙⲁⲣ ⲛ̅ ⲧⲁⲩ ⲉ ⲡ ϣⲁϫⲉ ⲉ ⲡ ⲡ ⲉⲧ ⲟⲩⲁⲁⲃ ⲁⲡⲁ ⲕⲟⲗⲗⲟⲑⲟⲥ ⲟⲩ ⲛⲟϭ ⲛ̅ ⲡ ⲣⲱⲙⲉ · ϥ ⲛⲁ ϭⲉⲗⲡ̅ ⲡ ϣⲁϫⲉ ⲉⲣⲟ ϥ · ⲁⲩⲱ ϥ ⲛⲁ ϩⲡ̅ⲫⲱⲃ ⲉⲣⲟ ϥ ⲁⲛ · ⲗⲟⲓⲡⲟⲛ Ⲁ ⲩ ⲃⲱⲕ ϩⲁϩⲧⲙ̅ ⲡ ⲡ ⲉⲧ ⲟⲩⲁⲁⲃ ⲁⲡⲁ ⲕⲟⲗ ⲗⲟⲑⲟⲥ · ⲡⲉϫⲁ ⲩ ⲛⲁ ϥ ϫⲉ ⲡⲉⲛ ⲉⲓⲱⲧ ⲛ̅ⲧⲉⲣ ⲛ̅ ϫⲓ ⲙ̅ ⲡⲉⲛ ⲓⲱⲧ ⲁⲡⲁ ⲡⲉⲥⲩⲛⲑⲓⲟⲥ · ϫⲉ ⲛ̅ⲛ ⲁ ⲭⲉⲓⲣⲟⲇⲟⲛⲉⲓ ⲙ̅ ⲙⲟ ϥ ⲛ̅ ⲉⲡⲓⲥⲕⲟⲡⲟⲥ · ⲙ̅ⲡⲉ ϥ ⲟⲩⲱϣ ⲉ ⲕⲁⲧⲉⲭⲉ ⲉ ⲉⲓⲣⲉ ⲛ̅ ⲧ ⲗⲩⲧⲟⲩⲣⲅⲓⲁ ⲛ̅ⲧ ⲁ ⲩ ⲧⲁⲛϩⲟⲩⲧ ϥ̅ ⲉⲣⲟ ⲥ · ⲉⲓⲥ ⲟⲩ ⲙⲏⲏϣⲉ ⲛ̅ ϩⲟⲟⲩ ⲉ ⲛ ϯ ⲟⲩⲟⲓ ⲛ̅ⲥⲱ ϥ ϣⲁⲛⲧ ⲛ̅ ϩⲉ ⲉⲣⲟ ϥ · ϩⲛ̅ ⲙ̅ ⲙⲉⲣⲟⲥ ⲛ̅ ⲧ ϫⲉⲙⲉ · ⲛ̅ⲧⲉⲣ̅ ϥ̅ ⲁⲙⲁϩⲧⲉ ⲇⲉ ⲙ̅ⲙⲟ ϥ · ⲁ ϥ ⲟⲩⲱϣ ⲉ ⲡⲁⲣⲁⲓⲧⲉⲓ ⲛ̅ ⲧⲉϥ ⲧⲁⲝⲓⲥ · ⲙⲛ̅ⲛ̅ⲥⲱ ⲥ Ⲡⲉϫⲁ ϥ ϫⲥ ⲛ̅ⲥⲁⲃⲏⲗ ϫⲉ ⲛ̅ⲛⲉ ⲓ̅ ⲣ̅ ⲁⲧ ⲥⲱⲧⲙ̅ ⲛ̅ⲥⲁ ⲡ ⲉⲧ ⲧⲛ̅ⲛⲟⲟⲩ ⲙ̅ⲙⲟ ⲓ · ⲉⲡⲉⲓ ⲕⲁⲛ ⲉⲧⲉⲧⲛ̅ϣⲁⲛ ϥⲓ ⲛ̅ ⲧⲁ ⲁⲡⲉ · ϩⲓϫⲱ ⲓ ⲛ̅ ϯ ⲛⲁ ⲥⲱⲧⲙ̅ ⲁⲛ ⲛ̅ⲥⲱ ⲧⲛ̅ ⁛— ⲧⲛ̅ ⲡⲁⲣⲁⲕⲁⲗⲉⲓ ϭⲉ ⲛ̅ ⲧⲕ̅ ⲙⲛ̅ⲧ̅ ⲡ ⲉⲧ ⲟⲩⲁⲁⲃ · ⲥⲩⲛⲧⲉⲭⲉⲓ̈ ⲛⲙ̅ⲙⲁ ϥ ⲛ̅ ⲟⲩ ϩⲟⲟⲩ ⲛ ⲅ̅ ϫⲛⲟⲩ ϥ ⲟⲩⲧⲱ ⲕ ⲟⲩⲧⲱ ϥ ϫⲉ ⲛⲓⲙ ⲡ ⲉⲛⲧ ⲁ ϥ ⲧⲛ̅ ⲛⲟⲟⲩ ⲕ · ⲙ̅ⲙⲟⲛ ⲟⲩ ϣⲡⲏⲣⲉ ⲡⲉ ⲡⲉⲓ ϩⲱⲃ · ⲡ ⲡ ⲉⲧ ⲟⲩⲁⲁⲃ ⲇⲉ ⲁⲡⲁ ⲕⲟⲗⲗⲟⲑⲟⲥ · ⲁ ϥ ϫⲛⲟⲩ ϥ · ϫⲉ ⲡⲉϫⲉ ⲛⲉ ⲕⲗⲏ ⲣⲓⲕⲟⲥ ⲙ̅ ⲙⲁⲓ ⲛⲟⲩⲧⲉ · ϫⲉ ⲁ ⲧⲕ̅ ⲙⲛ̅ⲧ̅ ⲡ ⲉⲧ ⲟⲩⲁⲁⲃ ϫⲟⲟ ⲥ ϫⲉ ⲛ̅ⲥⲁⲃⲏⲗ ϫⲉ ⲛ̅ⲛⲉ ⲓ ⲣ̅ ⲁⲧ ⲥⲱⲧⲙ̅ ⲛ̅ⲥⲁ ⲡ ⲉⲧ ⲧⲛ̅ⲛⲟⲟⲩ ⲙ̅ⲙⲟ ⲓ̈ · Ⲉⲡⲉⲓ ⲡⲁ ⲟⲩⲱϣ ⲁⲛ ⲡⲉ ⲉ ⲁϩⲉ ⲣⲁⲧ ⲉ ⲧⲉⲓ ⲧⲁⲝⲓⲥ ⲛ̅ ϯ ⲙⲉⲓⲛⲉ · ⲁⲣⲁ ⲛⲓⲙ ⲡⲉ · ⲁ ϥ ⲟⲩⲱϣⲃ̅ ⲛ̅ϭⲓ ⲡ ⲡ ⲉⲧ ⲟⲩⲁⲁⲃ · ⲁⲡⲁ ⲡⲉⲥⲩⲛⲑⲓⲟⲥ · ϫⲉ ϩⲁ ⲑ ⲏ ⲉ ⲧⲣⲉ ⲡⲉ ⲕⲗⲏⲣⲟⲥ ⲉⲓ ⲉϩⲟⲩⲛ · ϣⲁ ⲧⲁ ⲙⲛ̅ⲧ ⲉⲗⲁⲭⲉⲓⲥⲧⲟⲥ · ⲁ ⲓ ϩⲱⲣⲡ̅ ⲛ̅ ⲟⲩ ⲕⲟⲩⲓ · ⲁ ⲩ ⲥⲙⲏ ϣⲱⲡⲉ ϣⲁⲣⲟ ⲓ · ⲛ̅ ϣⲟⲙⲛ̅ⲧ ⲛ̅ ⲥⲟⲡ · ϫⲉ ⲡⲉⲥⲩⲛⲑⲓⲟⲥ · ⲡⲉⲥⲩⲛⲑⲓⲟⲥ · ⲡⲉ ⲥⲩⲛⲑⲓⲟⲥ · ⲉⲓⲥ ⲧ ⲧⲁⲝⲓⲥ ⲛ̅ ⲧ ⲕ̅ⲕⲗⲏⲥⲓⲁ · ⲁ ⲩ ⲉⲓ ⲛ̅ⲥⲱ ⲕ · ⲙ̅ⲡⲣ̅ ⲡⲁⲣⲁⲓⲧⲉⲓ ⲛ̅ ⲧ ⲧⲁⲝⲓⲥ · ⲛ̅ⲧ ⲁ ⲩ ⲧⲁⲛϩⲟⲩⲧ ⲕ̅ ⲉⲣⲟ ⲥ · ⲛ̅ ⲧ ⲙ̅ ⲡⲁ ϫⲱϫ ⲛ̅ ⲁⲡⲟⲥⲧⲟⲗⲟⲥ · ⲁⲗⲗⲁ ⲧⲱⲟⲩⲛ ⲛ ⲅ̅ ⲟⲩⲁϩ ⲕ̅ ⲛ̅ⲥⲱ ⲟⲩ ·
1	0	sText1	Ⲙ̅ⲡⲣ̅ ⲕⲱ ⲧ ⲕ̅ⲕⲗⲏⲥⲓⲁ ⲉ ⲥ ⲟ ⲛ̅ ⲭⲏⲣⲁ · ⲛⲁⲓ ⲇⲉ ⲛ̅ⲧⲉⲣ ⲉⲓ Ⲥⲟⲧⲙ ⲟⲩ · Ⲁ ⲛⲉ ⲕⲗⲏⲣⲓ̈ⲕⲟⲥ ⲙⲟⲩⲧⲉ ⲉϩⲟⲩⲛ ⲉⲣⲟ ⲓ · ⲁ ⲓ ⲉⲓ ⲉⲃⲟⲗ ⲁ ⲓ̈ ⲟⲩⲁϩ ⲧ̅ ⲛ̅ⲥⲱ ⲟⲩ · ⲉ ⲁ ⲓ ⲕⲱ ⲙ̅ ⲡⲁ ⲣⲟⲟⲩϣ ⲧⲏⲣ ϥ̅ ϩⲓ ⲓⲥ̅ ⲉⲃⲟⲗ ϫⲉ ⲙⲛ̅ ⲗⲁⲁⲩ ⲛ̅ ϩⲱⲃ ⲛⲁ ϣⲱⲡⲉ ⲁϫⲙ̅ ⲡ ⲛⲟⲩⲧⲉ ⁛— ⲁ ⲧⲉⲧⲛ̅ ⲉⲓⲙⲉ · ϭⲉ ⲱ̅ ⲛⲁ ⲙⲉⲣⲁⲧⲉ · ϫⲉ ϩⲉⲛ ⲙⲉ ⲛⲉ ⲛⲉⲓ ϣⲁϫⲉ ⲛ̅ⲧⲉ ⲡ ⲥⲟⲫⲟⲥ ⲡⲁⲩⲗⲟⲥ ⲉⲧ ϫⲱ ⲙ̅ⲙⲟ ⲥ Ϫⲉ ⲛⲉⲣⲉ ⲡ ⲟⲩⲁ ⲡ ⲟⲩⲁ ϫⲓ ⲛⲁ ϥ ⲁⲛ ⲙ̅ ⲡ ⲧⲁⲓⲟ · ⲁⲗⲗⲁ ⲉ ⲩ ⲉⲓⲛⲉ ⲙ̅ⲙⲟ ϥ ⲉⲃⲟⲗ ϩⲓⲧⲙ̅ ⲡ ⲛⲟⲩⲧⲉ Ⲕⲁⲧⲁ ⲑ ⲉ ⲛ̅ ⲁⲁⲣⲱⲛ · ⲧⲁⲓ ⲧⲉ ⲑ ⲉ ⲙ̅ ⲡⲉ ⲭⲥ̅ · ⲛ̅ⲧ ⲁ ϥ ϯ ⲉⲟⲟⲩ ⲛⲁ ϥ ⲁ ⲩ ⲁⲁ ϥ ⲁⲛ ⲉ ⲧⲣ ϥ̅ ϣⲱⲡⲉ ⲛ̅ ⲁⲣⲭⲉⲓⲉⲣⲉⲩⲥ · ⲁⲗⲗⲁ ⲡ ⲉ ⲛⲧ ⲁ ϥ ϣⲁϫⲉ ⲛⲙ̅ⲙⲁ ϥ ⲡⲉ · ϫⲉ ⲁⲛⲟⲕ ⲁ ⲓ ϫⲡⲟ ⲕ ⲙ̅ ⲡ ⲟⲟⲩ ⲁⲩⲱ ⲟⲛ Ϫⲉ ⲛ̅ⲧⲟⲕ ⲡⲉ ⲡ ⲟⲩⲏⲏⲃ ϣⲁ ⲉⲛⲉϩ ⲕⲁⲧⲁ ⲧⲁⲝⲓⲥ ⲙ̅ ⲙⲉⲗⲭⲓⲥⲉⲇⲉⲕ · ⲁⲩⲱ ⲛ̅ ⲧⲉⲓ ϩⲉ ⲁ ϥ ϩⲙⲟⲟⲥ ⲉϫⲙ̅ ⲡⲉ ⲑⲣⲟⲛⲟⲥ · ⲛ̅ ⲧ ⲉⲡⲓⲥⲕⲟⲡⲏ ϩⲛ̅ ⲟⲩ ⲙⲛ̅ⲧ̅ ⲧⲉⲗⲓⲟⲥ · ⲉ ⲁ ⲡ ⲛⲟⲩⲧⲉ ϯ ⲛ̅ ⲟⲩ ⲭⲁⲣⲓⲥ ⲉ ⲡⲉϥ ϩⲟ · ⲛ̅ ⲑ ⲉ ⲛ̅ ⲓⲱⲥⲏⲫ Ⲉ ⲙⲉⲣⲉ ⲗⲁⲁⲩ ⲛ̅ ⲣⲱⲙⲉ ⲉϣ ⲧⲟⲗⲙⲁ · ⲉ ϭⲱϣⲧ̅ ⲉϩⲟⲩⲛ ϩⲙ̅ ⲡⲉϥ ϩⲟ ⲛ̅ ⲥⲉ ⲧⲙ̅ ⲣ̅ ϩⲟⲧⲉ · ⲉⲃⲟⲗ ϩⲛ̅ ⲑ ⲟⲧⲉ ⲙ̅ ⲡ ⲛⲟⲩⲧⲉ · ⲉⲧ ϣⲟⲟⲡ ⲛⲙ̅ⲙⲁ ϥ · ⲛⲓⲙ ⲅⲁⲣ ⲡ ⲉⲧ ⲛⲁ ϣ ϫⲓ ⲏⲏⲡⲉ · ⲛ ⲙ̅ ⲙⲛ̅ⲧ̅ ⲛⲁ · ⲛⲧ ⲁ ϥ ⲁⲁ ⲩ ⲙⲛ̅ ⲛ̅ ϩⲏⲕⲉ ⲟⲩ ⲙⲟⲛⲟⲛ ϫⲉ ⲛⲁ ⲡⲉϥ ⲧⲟϣ ⲙ̅ⲙⲁⲧⲉ · ⲁⲗⲗⲁ ⲛ ⲉⲧ ⲛⲏⲩ ⲉ ⲣⲁⲧ ϥ̅ · ϣⲁ ϥ ϣⲟⲡ ⲟⲩ ⲉⲣⲟ ϥ · ⲛ ϥ̅ ϯ ⲛⲁ ⲩ ⲙ̅ ⲡ ⲉⲧ ⲟⲩ ⲛⲁ ⲁⲓⲧⲉⲓ ⲙ̅ⲙⲟ ϥ ⲛ̅ⲧⲟⲟⲧ ϥ̅ · ⲧⲉⲧⲛ̅ ⲥⲟⲟⲩⲛ Ⲇⲉ ⲟⲛ · ϫⲉ ⲧ ⲕⲟⲩⲓ ⲛ̅ ⲉⲩⲗⲟⲅⲓⲁ ⲛ̅ⲧ ⲁ ⲩ ⲧⲁⲁ ⲥ ⲛⲁ ϥ · ϩⲁ ⲑ ⲏ ⲙ̅ ⲡ ⲟⲟⲩ ⲁ ϥ ⲁⲣⲭⲉⲓⲥⲑⲁⲓ ⲛ̅ϩⲏⲧ ⲥ̅ ⲉ ϯ ⲙⲛ̅ⲧ̅ ⲛⲁ · ⲕⲁⲧⲁ ⲡⲟⲗⲓ̈ⲥ ⲁⲩⲱ ⲕⲁⲧⲁ ϯⲙⲉ · ϣⲁϩⲣⲁⲓ ⲉ ⲥⲟⲩⲁⲛ · ⲛ ⲉⲧ ⲟⲩ ⲛⲁ ⲛ̅ⲧ ⲟⲩ ⲇⲉ ⲛⲁ ϥ ⲛ̅ ⲧⲉ ⲣⲟⲙⲡⲉ · ⲕⲁⲧⲁ ⲛ̅ ⲕⲁⲛⲱⲛ · ⲛ̅ ⲛ ⲁⲡⲟⲥⲧⲟⲗⲟⲥ · ϣⲁ ϥ ⲧⲛ̅ⲛⲟⲟⲩ ⲥⲟⲩ ϩⲛ̅ ⲟⲩ ϩⲱⲡ ϣⲁ ϩⲉⲛ ⲣⲱⲙⲉ · ⲉ ⲩ ⲣ̅ ϩⲟⲧⲉ ϩⲏⲧ ϥ̅ ⲙ̅ ⲡ ⲛⲟⲩⲧⲉ · ⲕⲁⲧⲁ ⲡⲟⲗⲓⲥ · ⲁⲩⲱ ⲕⲁⲧⲁ ϯⲙⲉ ⲛ̅ ⲥⲉ ⲧⲁⲁ ⲩ ⲛ̅ ⲛ̅ ϩⲏⲕⲉ · ϩⲙ̅ ⲡ ⲕⲁⲓⲣⲟⲥ ⲛ̅ ⲧⲉ ⲡⲣⲱ · ⲉⲧⲉ ϣⲁⲣⲉ ⲛ̅ ϩⲏⲕⲉ ϣⲱⲱⲧ ⲛ̅ ⲟⲉⲓⲕ ⲉ ⲙⲉ ϥ ⲟⲃϣ ϥ̅ ⲉ ⲗⲁⲁⲩ · ⲛ̅ ϩⲏⲕⲉ · ⲕⲁⲧⲁ ⲑ ⲉ ⲉⲧ ⲉⲧⲛ̅ ⲥⲟⲟⲩⲛ ⲙⲛ̅ⲛ̅ⲥⲁ ⲟⲩⲟⲉⲓϣ · ⲇⲉ ⲉ ϥ ⲙⲟⲟⲛⲉ ⲙ̅ ⲡⲉϥ ⲟϩⲉ ϩⲛ̅ ⲟⲩ ⲛⲟϭ ⲙ̅ ⲙⲛ̅ⲧ̅ ϥⲁⲓ ⲣⲟⲟⲩϣ · ⲛ̅ϭⲓ ⲡⲉⲛ ⲡ ⲉⲧ ⲟⲩⲁⲁⲃ ⲛ̅ ⲉⲓⲱⲧ ⲁⲡⲁ ⲡⲉⲥⲩⲛⲑⲓⲟⲥ · ⲁ ϥ ⲧⲛ̅ⲛⲟⲟⲩ ⲛ̅ ⲟⲩ ⲉⲡⲓⲥⲧⲟⲗⲏ ϣⲁ ⲛ̅ ⲗⲁⲟⲥ ⲧⲏⲣ ⲟⲩ ⲙ̅ ⲡ ⲧⲟϣ ⲛ̅ ⲕⲃⲧ̅ · ⲉ ϥ ⲥⲟϩⲉ ⲙ̅ⲙⲟ ⲟⲩ · ϫⲉ ϩⲱ ⲉⲣⲱ ⲧⲛ̅ ⲉ ⲧⲉⲧⲛ̅ ⲉⲓⲣⲉ ⲛ̅ ⲛⲉⲓ ⲛⲟϭ ⲛ̅ ⲛⲟⲃⲉ ⲉⲧ ϩⲟⲣϣ̅ ⲕⲁⲧⲁ ⲑ ⲉ ⲛ̅ⲧ ⲁ ⲩ ⲧⲁⲙⲟ ⲛ · ⲙⲏ ⲡⲟⲧⲉ ⲛ̅ⲧⲉ ⲡ ⲛⲟⲩⲧⲉ ϭⲱⲛ̅ⲧ̅ ⲉⲣⲱ ⲧⲛ̅ · ⲛ ϥ̅ ϯ ⲧⲏⲩⲧⲛ̅ ⲉ ⲧⲟⲟⲧ ⲟⲩ ⲛ̅ ⲛ̅ ⲃⲁⲣⲃⲁⲣⲟⲥ · ⲛ̅ ⲥⲉ ⲑⲙ̅ⲕⲉ ⲧⲏⲩⲧⲛ̅ · ⲁⲩⲱ ⲟⲛ ⲁ ϥ ⲥϩⲁⲓ ϩⲛ̅ ⲧⲉⲓ ⲉⲡⲓⲥⲧⲟⲗⲏ ⲉⲧ ⲙ̅ⲙⲁⲩ ϫⲉ ⲉⲧⲉⲧⲙ̅ ⲙⲉⲧⲁⲛⲟⲓ ϩⲛ̅ ⲟⲩ ϭⲉⲡⲏ ⲡ ⲛⲟⲩⲧⲉ ⲛⲁ ⲛ̅ ⲡ ϩⲉⲑⲛⲟⲥ · ⲉⲧ ⲙ̅ ⲙⲁⲩ ⲉϫⲱ ⲧⲛ̅ ⲉ ⲙⲛ̅ ⲱⲥⲕ̅ · ⲁⲩⲱ ⲟⲛ ⲙⲛ̅ⲛ̅Ⲥⲁ ⲡ ϩⲉⲑⲛⲟⲥ ⲉⲧ ⲙ̅ⲙⲁⲩ ⲉⲧⲉⲧⲛ̅ϣⲁⲛ ⲡⲁⲓⲇⲉⲩⲉ ⲉ ϥ ⲛⲁ ⲗⲟ ⲁⲛ ⲉ ϥ ⲧⲟⲩⲛⲟⲥ ⲟⲣⲅⲏ ⲉϫⲱ ⲧⲛ̅ ϩⲓ ϩⲉⲑⲛⲟⲥ · ⲛ̅ ⲛⲁϣⲧ̅ ϩⲣⲁ ϥ · ⲁⲩⲱ ⲛ̅ ⲁⲧ ϣⲓⲡⲉ ϩⲙ̅ ⲡⲉϥ ϩⲟ · ⲛⲁⲓ ⲉⲧ ⲛⲁ ϣⲓⲡⲉ ⲁⲛ ϩⲏⲧ ϥ̅ ⲛ̅ ⲟⲩ ϩⲗ̅ⲗⲟ · ⲙⲛ̅ ⲟⲩ ϩⲣ̅ϣⲓ̅ⲣⲉ · ϣⲁ ϥ ⲑⲙ̅ⲕⲉ· ⲧⲏⲩⲧⲛ̅ ϩⲛ̅ ϩⲉⲛ ϩⲓⲥⲉ · ⲛ̅ ⲑ ⲉ ⲟⲛ ⲛ̅ ⲛⲉ ⲡⲗⲩⲅⲏ · ⲙ̅ ⲫⲁⲣⲁⲱ ⲙ̅ ⲡⲉ ⲟⲩⲟⲉⲓϣ ϣⲁⲛⲧⲉ ϥ ⲛⲟϫ ⲟⲩ ⲛ̅ ⲙ̅ⲧⲱ ϩⲛ̅ ⲑ ⲁⲗⲗⲁⲥⲁ ⲛ̅ⲧⲉ ⲡ ⲉϥ ⲣ [ⲡ] ⲙⲉⲉⲩⲉ ⲧⲁⲕⲟ ϩⲛ̅ ⲟⲩ ⲱⲛϩ̅ ⲉⲃⲟⲗ · ⲙⲁⲢⲉ ⲧ ⲙⲉⲧⲁⲛⲟⲓⲁ ⲟⲩⲛ ϭⲱ ⲉ ⲥ ⲙⲏⲛ ⲉⲃⲟⲗ ⲛⲙ̅ⲙⲏ ⲧⲛ̅ ϩⲛ̅ ⲛⲉⲧⲙ̅ ⲙⲁ ⲛ̅ ϣⲱⲡⲉ ⲛ̅ ⲟⲩⲟⲉⲓϣ ⲛⲓⲙ · ⲛ̅ⲧⲉⲧⲛ̅ ⲁ ϣⲱⲡⲉ ϩⲛ̅ ⲛⲉⲧⲛ̅ ϩⲏⲧ · ⲛ̅ⲧⲉ Ⲧ ⲛⲏⲥϯⲁ ⲁⲩⲝⲁⲛⲉ ϩⲛ̅ ⲧⲉⲧⲛ̅ ⲧⲁⲡⲣⲟ ⲛ̅ ⲟⲩⲟⲉⲓϣ ⲛⲓⲙ · ⲡ ⲛⲁ ⲅⲁⲣ ϣⲁ ϥ ϣⲟⲩϣⲟⲩ ⲙ̅ⲙⲟ ϥ ϩⲓϫⲛ̅ ⲧⲉ ⲕⲣⲓⲥⲓⲥ ⲕⲁⲧⲁ ⲡ ϣⲁϫⲉ ⲛ̅ ⲓⲁⲕⲕⲱⲃⲟⲥ ⲡ ⲥⲟⲫⲟⲥ ⲛ̅ ⲁⲡⲟⲥⲧⲟⲗⲟⲥ · ⲕⲁⲓ ⲅⲁⲣ Ⲡ ⲙⲉϩ ϣⲟⲙⲛ̅ⲧ̅ ⲛ̅ ⲁⲅⲅⲉ ⲗⲟⲥ ϩⲙ̅ ⲡ ⲁⲥⲡⲁⲥⲙⲟⲥ ⲙ̅ ⲡ ⲛⲟⲩⲧⲉ ⲡⲉ ⲡ ⲁⲅⲅⲉⲗⲟⲥ ⲙ̅ ⲡ ⲛⲁ ⁛— Ⲧ ⲙⲛ̅ⲧ̅ ⲛⲁ ⲅⲁⲣ ϣⲁ ⲥ ⲛⲉϩⲙ̅ ⲡ ⲣⲱⲙⲉ ⲉⲃⲟⲗ ϩⲙ̅ ⲡ ⲙⲟⲩ · ⲁⲩⲱ ⲙⲉ ⲥ ⲕⲁⲁ ϥ ⲉ ⲃⲱⲕ ⲉϩⲟⲩⲛ ⲉ ⲡ ⲕⲁⲕⲉ · Ⲁⲩⲱ ϫⲉ ⲛⲁⲛⲟⲩ ⲥ · ⲉⲣ̅ ⲙⲛ̅ⲧ̅ ⲛⲁ ⲛ̅ ϩⲟⲩⲟ · ⲉ ⲥⲉⲩϩ ⲛⲟⲩⲃ ⲉϩⲟⲩⲛ · ⲁⲩⲱ ϫⲉ ⲡ ⲉⲧⲉ ⲟⲩⲛ̅ⲧⲁ ⲕ ϥ̅ ⲁⲣⲓ ⲙⲛ̅ⲧ̅ ⲛⲁ ⲛ̅ϩⲏⲧ ϥ̅ · Ⲙⲡⲣ̅ⲧⲣⲉ ⲡⲉⲕ ⲃⲁⲗ ⲫⲑⲟⲛⲉⲓ ⲉⲣⲟ ⲕ ⲉ ⲕ ⲉⲓⲣⲉ ⲛ̅ ⲟⲩ ⲙⲛ̅ⲧ̅ ⲛⲁ ⲙⲛ̅ ⲟⲩ ⲇⲓⲕⲁⲓⲟⲥⲩⲛⲏ · ⲁⲩⲱ Ⲟⲛ ϫⲉ ⲛⲁⲛⲟⲩ ⲕⲟⲩⲓ ⲉ ⲧⲁⲁ ϥ ⲙ̅ ⲙⲛ̅ⲧ̅ ⲛⲁ ϩⲛ̅ ⲟⲩ ⲇⲓⲕⲁⲓⲟⲥⲩⲛⲏ · ⲛ̅ ϩⲟⲩⲟ ⲉ ϯ ⲟⲩ ⲛⲟϭ ϩⲛ̅ ⲟⲩ ϫⲓ ⲛ ϭⲟⲛⲥ̅ · ⲁⲩⲱ ⲙ̅ⲡⲣ̅ ⲕⲧⲉ ⲡⲉⲕ ϩⲟ ⲉⲃⲟⲗ ⲛ̅ ⲗⲁⲁⲩ ⲛ̅ ϩⲏⲕⲉ · ⲁⲩⲱ ⲛ ϥ̅ ⲛⲁ ⲕⲧⲉ ⲡⲉϥ ϩⲟ ⲉⲃⲟⲗ ⲁⲛ ⲙ̅ⲙⲟ ⲕ ⲛ̅ϭⲓ ⲡ ⲛⲟⲩⲧⲉ · ⲁⲩⲱ ⲟⲛ ϫⲉ ⲡ ⲕⲟⲩⲓ ⲉⲧⲉ ⲟⲩⲛ̅ⲧⲁ ⲕ ϥ̅ ⲙ̅ⲡⲣ̅ ⲣ̅ ϩⲟⲧⲉ ⲉ ϯ ⲙⲛ̅ⲧ̅ ⲛⲁ ⲛ̅ϩⲏⲧ ϥ̅ ⲕⲁⲧⲁ ⲑ ⲉ ⲛ̅ⲧ ⲁ ϥ ϫⲟⲟ ⲥ · ⲛ̅ϭⲓ ⲡ ⲣⲱⲙⲉ ⲉⲧ ⲟⲩⲁⲁⲃ · ⲇⲱⲃⲓⲧ · ϭⲱϣⲧ̅ ⲉ ⲡⲉⲓ ⲣⲙ̅ ⲙⲁⲟ · ϫⲉ ⲛⲉⲓⲛⲉⲩⲏ ⲛ̅ⲧ ⲁ ϥ ⲟⲃϣ̅ ϥ̅ ⲉ ⲗⲁⲍⲁⲣⲟⲥ ⲡ ϩⲏⲕⲉ ϫⲉ ⲟⲩ ⲡ ⲉⲛⲧ ⲁ ϥ ⲁⲁ ϥ ⲛⲁ ϥ ϩⲛ̅ ⲛ̅ ⲕⲟⲗⲁⲥⲓⲥ · ⲉ ⲁ ϥ ⲟⲩⲱϣⲃ̅ ⲁ ϥ ϫⲟⲟ ⲥ · ϩⲛ̅ ⲟⲩ ⲙ̅ⲕⲁϩ ⲛ̅ ϩⲏⲧ Ϫⲉ ⲡⲁ ⲉⲓⲱⲧ ⲁⲃⲣⲁϩⲁⲙ ⲙⲁ ⲧⲛ̅ⲛⲟⲟⲩ ⲗⲁⲍⲁⲣⲟⲥ ⲛ ϥ̅ ⲥⲡ̅ ϩⲧⲏ ϥ ⲙ̅ ⲡⲉϥ ⲧⲏⲏⲃⲉ ⲙ̅ ⲙⲟⲟⲩ ⲛ ϥ̅ ⲕⲃⲉ ⲡⲁ ⲗⲁⲥ · ϫⲉ ϯ ⲙⲟⲕϩ̅ ⲁⲛⲟⲕ ϩⲙ̅ ⲡⲉⲓ ⲕⲱϩⲧ̅ ⲟ̅ⲩ̅ⲇⲉ ϩⲱⲱ ϥ ⲛ̅ ϫⲡⲓⲟ · ⲡ ⲉⲛ̅ⲧ ⲁ ϥ ⲥⲱⲧⲙ̅ ⲉ ⲣⲟ ϥ · ⲡⲉϫⲉ ⲁⲃⲣⲁϩⲁⲙ ⲇⲉ Ⲛⲁ ϥ · ϫⲉ ⲡⲁ ϣⲏⲣⲉ · ⲁⲣⲓ ⲡ ⲙⲉⲉⲩⲉ · ϫⲉ ⲁ ⲕ ϫⲓ ⲛ̅ ⲛⲉⲕ ⲁⲅⲁⲑⲟⲛ ϩⲙ̅ ⲡⲉⲕ ⲱⲛ̅ϩ̅ · ⲗⲁⲍⲁⲣⲟⲥ ϩⲱⲱ ϥ · ⲛ̅ ϩⲉⲛ ⲡ ⲉⲑ ⲟⲟⲩ ⁛— Ⲧⲉⲛⲟⲩ ⲇⲉ ϩⲱⲱ ϥ ⲥⲉ ⲥⲟⲗⲥ̅ⲗ̅ ⲙ̅ⲙⲟ ϥ · ⲙ̅ ⲡⲉⲓ ⲙⲁ · ⲛ̅ⲧⲟⲕ ⲇⲉ ϩⲱⲱ ⲕ ⲥⲉ ⲙⲟⲩⲕϩ̅ ⲙ̅ⲙⲟ ⲕ ⲙ̅ ⲡⲉⲕ ⲛⲁ · ϫⲉ ⲉ ⲩ ⲛⲁ ⲛⲁ ⲛⲁ ⲕ ⲙ̅ ⲡⲉⲕ ϣⲛ̅ ϩⲧⲏ ⲕ ϩⲁ ⲡ ϩⲏⲕⲉ · ⲉ ⲕ ⲥⲁⲛⲁϣⲧ̅ ϩⲛ̅ ϩⲉⲛ ⲱⲃⲧ̅ · ⲙⲛ̅ ϩⲉⲛ ⲡⲁⲡⲟⲓ · ⲙⲛ̅ ⲡ ⲕⲉ ⲥⲉⲡⲉ ⲛ̅ ⲧⲃ̅ⲛⲏ · ⲉ ⲕ ⲟⲩⲱⲙ ⲛ̅ ⲛⲉⲕ ⲣⲱⲱϭ · ⲙ̅ ⲡ ⲕⲁϩ ⲙⲁⲁⲩⲁⲕ · ϩⲛ̅ ⲟⲩ ⲙⲛ̅ⲧ̅ ⲁⲧ ⲥⲉⲓ ⲙⲛ̅ ⲧⲕ̅ ⲙⲛ̅ⲧ̅ ⲁⲡⲁⲛⲑⲣⲱⲡⲟⲥ ⲉ ⲕ ⲥⲱ ⲙ̅ ⲡ ⲏⲣ̅ⲡ̅ ⲉⲧ ⲥⲟⲧϥ̅ ϩⲛ̅ ϩⲉⲛ ⲫⲩⲁⲗⲏ · ⲫ ⲏⲕⲉ ϩⲱⲱ ϥ ⲉ ⲕ ⲱⲃϣ̅ ⲙ̅ⲙⲟ ⲕ ⲉⲣⲟ ϥ ⲉ ⲧⲙ̅ ⲛⲁ ⲛⲁ ϥ · ϩⲙ̅ ⲡ ⲉⲧ ϣⲟⲟⲡ ⲛⲁ ⲕ · Ⲁⲩⲱ ⲉϣⲱⲡⲉ ⲟⲩⲛ̅ ⲟⲩ ⲕⲟⲩⲓ ⲛ̅ ⲉⲗⲁⲭⲉⲓⲥⲧⲟⲛ ϣⲟⲟⲡ ⲛⲁ ϥ · ϣⲁ ⲕ ϣⲁⲁⲧ ϥ̅ ⲙ̅ⲙⲟ ϥ ⲁⲇⲓⲕⲱ̅ⲥ · Ⲉϣϫⲉ ⲛ ⲅ̅ ⲛⲁ ϯ ⲛⲁ ϥ ⲁⲛ ϩⲛ̅ ⲛ ⲉⲧⲉ ⲛⲟⲩ ⲕ ⲛⲉ · ⲕⲁⲛ ϯ ⲥⲟ ⲉⲣⲟ ϥ ⲛ ⲅ̅ ⲣⲟⲉⲓⲥ · ⲛⲁ ϥ ⲉ ⲡ ⲇⲓⲕⲁⲓⲟⲛ · ⲙ̅ⲡⲣ̅ ⲃⲁⲣⲉⲓ ⲙ̅ⲙⲟ ϥ ϩⲛ̅ ⲧⲕ̅ ⲙⲛ̅ⲧ̅ ⲣⲉϥ ϫⲓ ⲛ ϭⲟⲛⲥ ⁛— Ⲕ ⲥⲟⲟⲩⲛ ϫⲉ ⲛ̅ⲧⲟⲕ ⲙⲛ̅ ⲡ ϩⲏⲕⲉ ⲛ̅ⲧ ⲁ ⲩ ⲧⲁⲙⲓⲉ ⲧⲏⲩⲧⲛ̅ ϩⲙ̅ ⲡⲉⲓ ⲟⲙⲉ ⲛ̅ ⲟⲩⲱⲧ ⲙ̅ⲡⲣ̅ ⲗⲩⲡⲏ ⲙ̅ⲙⲟ ϥ ϫⲉ ⲛ̅ⲛⲉ ⲡ ⲛⲟⲩⲧⲉ ⲗⲩⲡⲉⲓ ⲙ̅ⲙⲟ ⲕ · ⲟⲩⲛ̅ ⲟⲩ ⲙⲁ ⲛ̅ ϯ ϩⲁⲡ · ⲛⲁ ϣⲱⲡⲉ ⲛ̅ ⲥⲉ ⲕⲣⲓⲛⲉ · ⲙ̅ ⲡ ⲟⲩⲁ ⲡ ⲟⲩⲁ ⲡⲣⲟⲥ ⲛ ⲉⲛⲧ ⲁ ϥ ⲁⲁ ⲩ · Ⲉⲓⲧⲉ ⲁⲅⲁⲑⲟⲛ ⲉⲓⲧⲉ ⲡ ⲉⲑ ⲟⲟⲩ ⁛— ⲉⲓⲥ ⲛⲁⲓ ⲛ ⲉⲧⲉ ϥ ⲥϩⲁⲓ ⲙ̅ⲙⲟ ⲟⲩ ⲛ̅ ϩⲁϩ ⲛ̅ ⲥⲟⲡ ϣⲁ ⲡ ⲗⲁⲟⲥ · ⲧⲏⲣ ϥ̅ ⲛ̅ϭⲓ ⲡ ⲙⲁⲓ ⲛⲟⲩⲧⲉ ⲛ̅ ⲉⲓⲱⲧ ⲁⲡⲁ ⲡⲉⲥⲩⲛⲑⲓⲟⲥ ⲛ̅ ⲛⲁ ϭⲙ̅ϭⲟⲙ ⲇⲉ ⲛ̅ ⲕⲟⲥⲙⲉⲓ ⲙ̅ ⲡⲉⲛ ⲕⲱⲙⲓⲟⲛ ⲙ̅ ⲡ ⲡ ⲉⲧ ⲟⲩⲁⲁⲃ ⲛ̅ ⲁϣ ⲛ̅ ϩⲉ ⲉⲓⲙⲏⲧⲉⲓ ⲉⲃⲟⲗ ϩⲛ̅ ⲧϥ̅ ⲧⲁⲡⲣⲟ ⲙ̅ⲙⲓⲛ ⲙ̅ⲙⲟ ϥ · ⲁⲗⲗⲁ ⲙⲁⲣ ⲛ̅ ⲡⲁⲣⲁⲕⲁⲗⲉⲓ ⲙ̅ⲙⲟ ϥ ⲛ ϥ̅ ⲭⲱ ⲣⲏⲅⲉⲓ ⲛⲁ ⲛ · ⲙ̅ ⲡ ϣⲱϫⲡ̅ ⲉⲧ ϣ̅ϣⲉ ⲉ ⲧⲁⲩⲟⲟ ϥ ⲉ ⲡⲉⲓ ⲉⲅⲕⲱⲙⲓⲟⲛ · ⲕⲁⲧⲁ ⲡ ϣⲓ ⲛ̅ ⲧⲙ̅ ⲙⲛ̅ⲧ̅ ⲉⲗⲁⲭⲉⲓⲥⲧⲟⲥ · ⲁⲛⲟⲛ ϩⲉⲛ ϩⲓⲕⲁⲛⲟⲥ · ⲁⲛ ⲉ ⲡⲱϩ ϣⲁ ⲑ ⲁⲯⲓⲥ · ⲛ̅ ⲛⲉϥ ⲁⲣⲉⲧⲏ · ⲱ̅ ⲡ ⲁⲥⲕⲏⲧⲏⲥ ⲉⲧ ⲛⲁⲛⲟⲩ ϥ · ⲡⲁⲓ ⲟⲛ ⲉⲧ ⲕⲟⲥⲙⲉⲓ ϩⲛ̅ ⲛ̅ ⲁⲣⲉⲧⲏ · ⲙ̅ ⲡⲉ ⲡⲛⲁ̅ ⲉⲧ ⲟⲩⲁⲁⲃ · ⲡⲁ ⲛ̅ ⲇⲓⲕⲁⲓⲱⲙⲁ ⲙⲛ̅ ⲛ ⲉⲛⲧⲟⲗⲏ ⲧⲏⲣ ⲟⲩ ⲉⲧ ⲙⲏϩ ⲛ̅ ⲱⲛ̅ϩ̅ ⁛— ⲁⲗⲏⲑⲱⲥ Ⲉⲓϣⲁⲛ ϣⲱⲡⲉ · ⲉ ⲓ ⲣⲏⲧ ⲛ̅ ⲗⲁⲥ ⲧⲏⲣ ⲧ̅ ⲛ̅ ϯ ⲛⲁ ⲉϣ ϭⲙ̅ϭⲟⲙ ⲁⲛ ⲉ ⲧⲁⲓⲟ ⲕ ⲕⲁⲧⲁ ⲡ ⲟⲩ ⲛ̅ ⲧⲃⲁ ⲛ̅ ⲛⲉⲕ ⲁⲣⲉⲧⲏ · ⲁⲩⲱ ⲡ ⲕⲉ ⲕⲟⲩⲓ ⲛ̅ⲧ ⲁ ⲛ ⲉⲩⲡⲟⲣⲉⲓ ⲙ̅ⲙⲟ ϥ ⲉ ⲕⲁⲧⲁⲃⲁⲗⲉ ⲙ̅ⲙⲟ ϥ · ⲉ ⲡ ⲕⲁⲍⲱⲫⲩⲗⲁⲕⲓⲟⲛ · ⲧⲉⲕ ⲭⲁⲣⲓⲥ ⲧ ⲛ̅ⲧ ⲁ ⲥ ⲥⲃ̅ⲧⲱⲧ ϥ̅ ⲛⲁ ⲛ ⁛ Ⲧⲛ̅ ⲥⲟⲟⲩⲛ ⲅⲁⲣ ϫⲉ ⲛ ⲧ̅ ⲣ̅ⲭⲣⲓⲁ ⲁⲛ ⲙ̅ ⲡⲉⲛ ⲗⲁⲥ · ⲉⲧ ϭⲟϫⲃ̅ ⲉ ⲧⲣ ⲛ̅ ϫⲱ ⲉⲣⲟ ⲕ ⲛ̅ ϩⲉⲛ ⲕⲟⲩⲓ ⲛ̅ ϣⲁϫⲉ ⲛ̅ ⲉⲅⲕⲱⲙⲓⲟⲛ · ⲉⲃⲟⲗ ϫⲉ Ⲉⲣⲉ ⲡⲉⲕ ⲡⲟⲗⲩⲧⲉⲩⲙⲁ · ϩⲛ̅ ⲙ̅ ⲡⲏⲩⲉ · ⲕⲁⲧⲁ ⲡ ϣⲁϫⲉ ⲙ̅ ⲡ ⲗⲁⲥ · ⲙ̅ ⲡⲉ ⲥϯⲛⲟⲩϥⲉ ⲡⲁⲩⲗⲟⲥ ϫⲉ ⲁⲛⲟⲛ ⲇⲉ · ⲉⲣⲉ ⲡⲉⲛ ⲡⲟⲗⲩⲧⲉⲩⲉ ⲙⲁϩ ⲛ̅ ⲙ̅ ⲡⲏⲩⲉ · ⲡ ⲙⲁ ⲉⲧ ⲛ̅ ϭⲱϣⲧ̅ ⲉⲃⲟⲗ ϩⲏⲧ ϥ̅ ⁛ ⲁⲗⲗⲁ Ⲙⲁⲣ ⲛ̅ ϫⲉ ϩⲉⲛ ⲕⲟⲩⲓ ⲉⲧⲃⲉ ⲡ ⲡ ⲉⲧ ⲟⲩⲁⲁⲃ · ⲉ ⲩ ⲉⲟⲟⲩ ⲙ̅ ⲡ ⲛⲟⲩⲧⲉ · Ⲁ ⲥ ϣⲱⲡⲉ ⲇⲉ ⲙ̅ ⲡⲉ ⲟⲩⲟⲉⲓϣ ⲛ̅ⲧ ⲁ ⲡ ⲛⲟⲩⲧⲉ ⲉⲓⲛⲉ ⲙ̅ ⲡ ϩⲉⲑⲛⲟⲥ · ⲛ̅ ⲙ̅ ⲡⲣ̅ⲥⲟⲥ · ⲉϫⲱ ⲛ ⲉⲧⲃⲉ ⲛⲉⲛ ⲛⲟⲃⲉ · ⲁ ⲁⲡⲁ ⲡⲉⲥⲩⲛⲑⲓⲟⲥ ⲃⲱⲕ ⲉ ⲡ ⲧⲟⲟⲩ ⲛ̅ ⲧ ϫⲏⲙⲉ ⲁ ϥ ϩⲟⲡ ϥ̅ ϩⲙ̅ ⲡ ⲙⲁ ⲉⲧ ⲙ̅ⲙⲁⲩ ⲉⲧⲃⲉ ⲙ̅ ⲡⲣ̅ⲥⲟⲥ · ⲛⲉ ⲙ̅ⲡⲁⲧ ⲟⲩ ϫⲓ ⲧ ⲡⲟⲗⲓⲥ ⲅⲁⲣ ⲕⲃⲧ̅ ⲙ̅ ⲡⲉ ⲟⲩⲟⲉⲓϣ ⲉⲧ ⲙ̅ⲙⲁⲩ · ⲁⲗⲗⲁ ⲛ ⲉⲧⲉ ⲩ ⲁⲣⲭⲏ ⲅⲁⲣ ⲧⲉ · ⲛⲉ ⲓ ⲙⲟⲟϣⲉ Ⲇⲉ ⲛⲙ̅ⲙⲁ ϥ ⲁⲛⲟⲕ ⲓ̅ⲱ̅ⲥ̅ ⲙ̅ ⲡⲉ ⲟⲩⲟⲉⲓϣ ⲉⲧ ⲙ̅ⲙⲁⲩ ⲉ ⲓ ⲟ ⲛⲁ ϥ ⲛ̅ ϩⲩⲡⲉⲣⲉⲧⲏⲥ · ⲁ ⲓ ϥⲓ ⲇⲉ ⲛ̅ ϩⲉⲛ ⲟⲣⲅⲁⲛⲟⲛ ⲙ̅ ⲙⲟⲟⲩ · ⲁ ⲓ ⲕⲁⲁ ⲩ ϩⲙ̅ ⲡ ⲙⲁ ⲉⲧ ⲛ̅ ⲛ̅ϩⲏⲧ ϥ̅ ⲉ ⲛ ϩⲏⲡ · ϫⲉ ⲛ̅ ⲛ ⲁϩⲉ ⲉⲣⲟ ⲟⲩ ⲉⲧ ⲛ̅ ⲭⲣⲓⲁ ⲛ̅ ⲛⲉ ϩⲟⲟⲩ ⲧⲏⲣ ⲟⲩ ⲛ̅ ⲛⲁ ⲁ ⲩ ⲛ̅ ϩⲏⲡ · ϯ ϩⲧⲏ ⲧⲛ̅ Ⲇⲉ ⲉ ⲡ ϣⲁϫⲉ ⲕⲁⲗⲱⲥ ⲛ̅ ⲧⲉⲧⲛ̅ ⲣ̅ ϣⲡⲏⲣⲉ · ⲁⲩⲱ ⲛ̅ ⲧⲉⲧⲛ̅ ϯ ⲉⲟⲟⲩ ⲙ̅ ⲡ ⲛⲟⲩⲧⲉ ⲡ ⲉⲧ ⲉⲓⲣⲉ ⲛ̅ ⲛⲉⲓ ⲛⲟϭ ⲛ̅ ϣⲡⲏⲣⲉ · ϩⲓⲧⲛ̅ ⲛⲉϥ ⲡ ⲉⲧ ⲟⲩⲁⲁⲃ · ⲛ̅ ⲑ ⲉ ⲛ̅ⲧ ⲁ ⲡ ⲛⲟⲩⲧⲉ ⲁⲁ ⲥ ⲛ̅ ⲛ̅ ϣⲏⲣⲉ ⲙ̅ ⲡ ⲓⲏ̅ⲗ̅ ⲙ̅ ⲡⲉ ⲟⲩⲟⲉⲓϣ ϩⲓⲧⲙ̅ ⲙⲱⲩⲥⲏⲥ · ⲉ ⲁ ϥ ϫⲟⲟ ⲥ ⲛⲁ ϥ ϫⲉ ϥⲓ ⲙ̅ ⲡⲉⲕ ϭⲉⲣⲱⲃ ⲉϩⲣⲁⲓ ⲛ ⲅ̅ ⲣⲱϩⲧ ⲛ̅ ⲧ ⲡⲉⲧⲣⲁ · ⲛⲉ ⲥ ⲧⲁⲩⲉ ⲙⲟⲟⲩ ⲉⲃⲟⲗ · ⲛ̅ⲧⲉ ⲡ ⲗⲁⲟⲥ ⲥⲱ · ⲧⲁⲓ ⲟⲛ ⲧⲉ ⲑ ⲉ ⲙ̅ ⲡⲉⲓ ⲙⲁ · ⲛ̅ⲧⲉⲣⲉ ϥ ⲃⲱⲕ ⲇⲉ ⲟⲛ ⲉ ⲡϥ̅ ⲙⲁ ⲛ̅ ϩⲱⲡ ⲁⲛⲟⲕ ϩⲱ ⲛⲉ ⲓ ⲙⲟⲟϣⲉ ⲛⲙ̅ⲙⲁ ϥ ⲡⲉ · ⲁ ⲛ ϭⲱ ⲇⲉ ϩⲙ̅ ⲡ ⲙⲁ ⲉⲧ ⲛ̅ ϩⲏⲡ ⲛ̅ϩⲏⲧ ϥ̅ · ⲁ ⲛ ⲣ̅ ⲟⲩ ⲙⲏⲏϣⲉ ⲛ̅ ϩⲟⲟⲩ ϩⲙ̅ ⲡ ⲙⲁ ⲉⲧ ⲙ̅ⲙⲁⲩ · ⲁⲩⲱ ⲁ ⲡ ⲕⲟⲩⲓ ⲙ̅ ⲙⲟⲟⲩ ⲱ̅ϫⲛ̅ ⲛ̅ ⲧⲟⲟⲧ ⲛ̅ ⲧⲏⲣ ϥ̅ ⲡⲁⲓ ⲉⲧ ϣⲟϫⲡ̅ ⲛⲁ ⲛ · Ⲁ ⲓ ϫⲟⲟ ⲥ ⲇⲉ ⲙ̅ ⲡⲁ ⲉⲓⲱⲧ ϫⲉ ⲙⲛ̅ ⲕⲉ ⲙⲟⲟⲩ ϣⲟⲟⲡ ⲛⲁ ⲛ ⁛— Ⲁ ϥ ⲟⲩⲱϣⲃ̅ ⲛ̅ϭⲓ ⲡⲁ ⲉⲓⲱⲧ ϫⲉ ⲡ ⲛⲟⲩⲧⲉ ⲛⲁ ⲕⲁⲁ ⲛ ⲁⲛ ⲛ̅ⲥⲱ ϥ ⲱ̅ ⲡⲁ ϣⲏⲣⲉ · ⲁⲗⲗⲁ ϥ ⲛⲁ ⲭⲱⲣⲏⲅⲉⲓ̈ ⲛⲁ ⲛ ⲛ̅ ⲧⲛ̅ ⲭⲣⲓⲁ ⲧⲏⲣ ⲥ̅ · ⲁ ϥ ϫⲟⲟ ⲥ ⲅⲁⲣ ϫⲉ ⲙ̅ⲡⲣ̅ ϥⲓ ⲣⲟⲟⲩϣ̅ ⲉ ⲡⲉϥ ⲣⲁⲥⲧⲉ · ⲣⲁⲥⲧⲉ ⲅⲁⲣ ⲛⲁ ϥⲓ ⲣⲟⲟⲩϣ ϩⲁⲣⲟ ϥ · ⲁⲩⲱ ⲟⲛ ⲙ̅ ⲡ ⲛⲁⲩ Ⲉⲧⲉⲣⲉ ϩⲏⲗⲓⲁⲥ ⲡⲉ ⲑⲉⲥⲃⲩⲧⲏⲥ ϩⲓ ⲧ ⲉⲣⲏ ⲙⲟⲥ · ⲉⲣⲉ ⲛ ⲁⲃⲟⲕⲉ ⲉⲛ ⲟ̅ⲉⲓⲕ ⲛⲁ ϥ ⲙ̅ ⲡ ⲛⲁⲩ ⲛ̅ ϣⲱⲣⲡ̅ ⲙ̅ ⲙⲏⲏⲛⲉ · ⲁⲩⲱ ⲟⲛ ⲙ̅ ⲡ ⲛⲁⲩ ⲛ̅ ⲣⲟⲩϩⲉ · ⲛ̅ⲧⲉⲣⲉ ϥ ⲛ̅Ⲕⲟⲧⲕ̅ ⲇⲉ ⲟⲛ ϩⲁ ⲡ ϣⲏⲛ ⲉⲧ ⲟⲩ ⲙⲟⲩⲧⲉ ⲉⲣⲟ ϥ ϫⲉ ϩⲣⲁⲑⲙⲉⲛ ⲁ ϥ ⲧⲱⲟⲩⲛ ⲁ ϥ ϩⲉ ⲉⲣⲟ ⲥ ⲉ ⲟⲩⲛ̅ ⲟⲩ ⲟⲉⲓⲕ ϩⲁ ϫⲱ ϥ ⲙⲛ̅ ⲟⲩ ⲛ̅ⲕⲁ ⲙ̅ ⲙⲟⲟⲩ · ⲡⲉϫⲉ ⲛ ⲁⲅⲅⲉⲗⲟⲥ ⲛⲁ ϥ ϫⲉ ⲧⲱⲟⲩⲛ ⲛ ⲅ̅ ⲟⲩⲉⲙ ⲟ̅ⲉⲓⲕ ⲛ ⲅ̅ ⲥⲉ ⲙⲟⲟⲩ · ⲁ ϩⲏⲗⲓⲁⲥ ⲇⲉ ⲟⲩⲱⲙ ⲙ̅ ⲡ ⲟⲉⲓⲕ ⲁ ϥ ⲥⲱ ⲙ̅ ⲡ ⲙⲟⲟⲩ ⲁ ϥ ⲙⲟⲟϣⲉ ϩⲛ̅ ⲧⲉ ϩⲓⲏ ⲉⲧ ⲙ̅ⲙⲁⲩ ⲛ̅ ϩⲙⲉ ⲛ̅ ϩⲟⲟⲩ · ⲙⲛ̅ ϩⲙⲉ ⲛ̅ ⲟⲩϣⲏ · ⲙⲡⲉ ϥ ⲟⲩⲱⲙ ⲛ̅ ⲟⲩ ⲟⲉⲓⲕ ⲟⲩⲇⲉ ⲙ̅ⲡⲉ ϥ ⲥⲱ ⲛ̅ ⲟⲩ ⲙⲟⲟⲩ · ⲡ ⲉ ⲛⲦ ⲁ ϥ ⲭⲱⲣⲏⲅⲉⲓ ⲟⲩⲛ ⲛ̅ ϩⲏⲗⲓⲁⲥ ⲛ̅ ⲟⲩ ⲧⲣⲟⲫⲏ ⲙ̅ ⲡⲛ̅ⲓ̅ⲕⲟⲛ · ⲉⲧⲃⲉ ϫⲉ ⲁ ϥ ⲟⲩⲁ̅ϩ ϥ̅ ⲛ̅ⲥⲱ ϥ ϩⲙ̅ ⲡϥ̅ ϩⲏⲧ ⲧⲏⲣ ϥ̅ · ⲁⲛⲟⲛ ϩⲱⲱ ⲛ · ⲉϥϣⲁⲛ ⲛⲁⲩ ⲉ ⲧⲛ̅ ⲡⲣⲟϩⲁⲓⲣⲉⲥⲓⲥ · ⲙⲛ̅ ⲡⲛ̅ ϩⲏⲧ · ⲉ ϥ ⲥⲟⲩⲧⲱⲛ ⲉϩⲟⲩⲛ ⲉⲣⲟ ϥ · ϥ ⲛⲁ ϥⲓ ⲡⲉⲛ ⲣⲟⲟⲩϣ · ⲁ ϥ ϫⲟⲟ ⲥ ⲅⲁⲣ Ϩⲓⲧⲙ̅ ⲡⲉ ⲯⲁⲗⲙⲱⲇⲟⲥ · ⲉⲧ ⲟⲩⲁⲁⲃ ⲇ̅ⲁ̅ⲇ̅ · ϫⲉ ⲛⲉϫ ⲡⲉⲕ ⲣⲟⲟⲩϣ ⲉ ⲡ ϫⲟⲉⲓⲥ · ⲁⲩⲱ ϥ ⲛⲁ ⲥⲁⲛⲟⲩϣ ⲕ̅ · ⲡ ⲛⲟⲩⲧⲉ ⲅⲁⲣ ⲥⲟⲟⲩⲛ · ⲙ̅ ⲡⲉⲧⲛ̅ ⲣ̅ ⲭⲣⲓⲁ ⲛⲁ ϥ · ⲙ̅ⲡⲁⲧⲉⲧⲛ̅ ⲁⲓⲧⲉⲓ ⲙ̅ⲙⲟ ϥ · Ⲕⲁⲧⲁ ⲑ ⲉ ⲛⲧ ⲁ ϥ ϫⲟⲟ ⲥ ϩⲙ̅ ⲡ ⲉⲩⲁⲅⲅⲉⲗⲓⲟⲛ ⲉⲧ ⲟⲩⲁⲁⲃ · Ⲛⲁⲓ ⲇⲉ ⲛ̅ⲧⲉⲣ ϥ̅ ϫⲟⲟⲩ ⲛⲁ ⲓ ⲛ̅ϭⲓ ⲡⲁ ⲉⲓⲱⲧ ⲁ ϥ ⲙⲟⲟϣⲉ ⲉⲃⲟⲗ ϩⲓ ⲧⲟⲟⲧ · ⲁⲛⲟⲕ ⲇⲉ ⲁ ⲓ ⲛⲟϫ ⲧ̅ ⲉϫⲙ̅ ⲡ ⲕⲁϩ · ⲁ ⲓ ⲥⲱⲕ ⲙ̅ ⲡ ϣⲟ ⲉⲧ ⲕⲏⲃ · ⲉϫⲙ̅ ⲡⲁ ϩⲏⲧ ⲉ ⲓ ⲛⲏϫ ⲉⲃⲟⲗ ⲉ ⲓ ⲛ̅ⲕⲟⲧⲕ̅ · ⲉ ⲓ ⲣⲟⲕϩ̅ ⲉⲙⲁⲧⲉ ϩⲁ ⲡ ⲕⲁⲩⲥⲟⲛ · ⲙⲛ̅ ⲡ ⲉⲓⲃⲉ ⲙ̅ ⲙⲟⲟⲩ · ⲛ̅ⲧⲉⲣⲉ ⲡⲁ ⲉⲓⲱⲧ ⲇⲉ ⲣ̅ ⲟⲩ ⲛⲟϭ ⲛ̅ ⲕⲱⲟⲩ ⲙ̅ ⲡ ⲟⲩⲉ ⲙ̅ⲙⲟ ⲓ ⲉⲙⲁⲧⲉ · ⲁ ϥ ⲕⲧⲟ ϥ ϣⲁⲣⲟ ⲓ ⲉⲣⲉ ⲛϥ̅ ⲃⲁⲗ ⲙⲏϩ ⲛ̅ ⲟⲩⲟⲉⲓⲛ ⲛ̅ ⲑ ⲉ ⲛ̅ ⲛⲉⲓ ⲫⲱⲥⲧⲏⲣ · ⲛ̅ ⲧ ⲡⲉ · ⲁⲩⲱ ⲉ ϥ ⲣⲟⲟⲩⲧ ⲧⲏⲣ ϥ̅ ⲡⲉ ⲛ̅ ⲑ ⲉ ⲛ̅ ⲟⲩⲁ ⲉ ⲁ ϥ ϭⲱⲗ ϩⲛ̅ ⲟⲩ ⲙⲁ ⲛ̅ ⲥⲱ ⲁⲩⲱ Ⲡⲉϫⲁ ϥ ⲛⲁ ⲓ ϫⲉ ⲓ̅ⲱ̅ⲥ̅ ϯ ⲛⲁⲩ ⲉⲣⲟ ⲕ ⲉ ⲕ ⲥⲟϣⲙ̅ ϩⲁ ⲡ ⲉⲓⲃⲉ ⲃⲱⲕ ⲁⲛⲓ ⲙⲟⲟⲩ ⲛ ⲅ̅ ⲥⲱ ⲁ ⲓ ⲟⲩⲱϣⲃ̅ · Ⲡⲉϫⲁ ⲓ ⲛⲁ ϥ ϫⲉ ⲡⲁ ⲉⲓⲱⲧ · ⲁ ⲛ ⲟⲣⲅⲁⲛⲱⲛ ⲙ̅ ⲙⲟⲟⲩ · ϣⲟⲟⲩⲉ ϫⲓⲛ ⲛ̅ ϫⲡ̅ ϣⲟⲙⲧⲉ ⲛ̅ⲥⲁ ϥ · Ⲁⲩⲱ ⲙⲛ̅ ⲗⲁⲁⲩ ⲙ̅ ⲙⲟⲟⲩ ϩⲛ̅ ⲛⲉⲛ ⲙⲁ ⲛ̅ ϣⲱⲡⲉ · ⲡⲁ ⲉⲓⲱⲧ Ⲇⲉ ⲛ ϥ̅ ⲛⲏⲥⲧⲉⲩⲉ ϣⲟⲙⲛⲧ̅ ϣⲟⲙⲛⲧ̅ ⲛ̅ ϩⲟⲟⲩ · ϩⲉⲛ ⲥⲟⲡ Ⲇⲉ ⲟⲛ ⲉϣⲱⲡⲉ ⲡⲉϥ ⲥⲱⲙⲁ ⲧⲟⲩϫⲏⲩ ⲉ ⲩ ϣⲱⲛⲉ · ϣⲁ ϥ ⲛⲏⲥⲧⲉⲩⲉ · ⲛ̅ ⲑ ⲃ̅ⲇⲱⲙⲁⲥ ⲧⲏⲣ ⲥ̅ · ⲡⲁⲗⲓⲛ ⲟⲛ ⲡⲉϫⲁ ϥ Ⲛⲁ ⲓ ϫⲉ ⲓ̅ⲱ̅ⲥ̅ ⲉⲧⲃⲉ ⲟⲩ ⲕⲱ ⲛ̅ ⲁⲧ ⲥⲱⲧⲙ̅ ⲃⲱⲕ ⲁⲛⲓ ⲙⲟⲟⲩ ⲛ ⲅ̅ ⲥⲱ ϫⲉ ϯ ⲛⲁⲩ ⲉⲣⲟ ⲕ ⲉ ⲕ ⲑⲗⲓⲃⲉ ⲧⲱⲛⲟⲩ ϩⲁ ⲡ ⲉⲓⲃⲉ · Ⲡⲉϫⲁ ϥ ⲛⲁ ϥ ⲟⲛ ϫⲉ ⲓⲱⲁⲛⲛⲏⲥ · ⲡⲣⲟⲥ ⲑ ⲉ · ⲉ ϯ ⲛⲁⲩ ⲉ ⲣⲟ ⲕ ⲁ ⲕ ϣⲟⲟⲩⲉ ⲧⲱⲛⲟⲩ ϩⲁ ⲡ ⲉⲓⲃⲉ ⲁⲩⲱ ⲁ ⲕ ⲑⲗⲓⲃⲉ ϩⲁ ⲡⲉ ⲅⲛⲱⲫⲟⲥ · ⲙ̅ ⲡ ⲉⲓⲃⲉ ⲙ̅ ⲡ ⲙⲟⲟⲩ · ⲁ ⲓ ⲟⲩⲱϣⲃ̅ Ⲇⲉ ⲛⲁ ϥ · ϫⲉ ⲁ ⲓ ϩⲉ ⲁ ⲓ ⲑⲗⲓⲃⲉ · ⲁⲗⲗⲁ ⲧ ⲙⲉ ⲧⲉ ⲧⲁⲓ · ϫⲉ ⲛ̅ⲧⲉⲣⲉ ⲕ ⲃⲱⲕ · ⲉϩⲟⲩⲛ ⲉ ⲡ ϫⲁⲓⲉ · ⲛ ⲅ̅ ⲕⲟⲧ ⲕ̅ ⲉⲃⲟⲗ · ϣⲁⲣⲟ ⲓ ⲛ̅ ⲕⲉ ⲥⲟⲡ ⲛ ⲧⲁ ⲛⲁⲩ ⲉ ⲡⲉⲕ ϩⲟ ⲉⲧ ⲙⲉϩ ⲛ̅ ⲣⲁϣⲉ ⲉ ϥ ⲧⲏⲕ ⲟⲩⲟⲉⲓⲛ · ⲛ̅ ⲑ ⲉ ⲙ̅ ⲡⲁ ⲙⲱⲩⲥⲏⲥ · ⲡ ⲛⲟⲙⲟⲑⲉⲧⲏⲥ ⲁ ⲧⲁϩⲉⲝⲏⲥ · ⲥⲙⲛ̅ⲧ ⲥ̅ ⲁ ⲓ ⲗⲟ ⲉ ⲓ ⲟ̅ⲃⲉ · ⲁ ϥ ⲟⲩⲱϣⲃ̅ ⲇⲉ ⲡⲉϫⲁ ϥ Ⲛⲁ ⲓ ϫⲉ ⲉϣϫⲉ ⲁ ⲕ ⲑⲗⲓⲃⲉ ⲛ̅ ⲧⲉⲓ ϩⲉ ⲛ̅ ϩⲟⲟⲩ ⲥⲛⲁⲩ · ⲉⲓⲉ ⲟⲩⲏⲏⲣ · ⲛ̅ ⲑⲗⲓⲯⲓⲥ ⲛ ⲉⲧ ϩⲓϫⲛ̅ ⲛ ⲉⲧ ϩⲙ̅ ⲡⲉ ⲅⲛⲱⲫⲟⲥ · ⲛ̅ ⲁⲙⲛ̅ⲧⲉ ⲙⲛ̅ ⲡ ϥⲛ̅ⲧ ⲛ̅ ⲁⲧ ⲛ̅ⲕⲟⲧⲕ̅ · ⲙⲛ̅ ⲡ ⲕⲁⲕⲉ ⲉⲧ ϩⲓⲃⲟⲗ · Ⲙⲛ̅ ⲡⲉⲓ ⲣⲟ ⲛ̅ ⲕⲱϩⲧ̅ · ⲉⲧ ⲥⲱⲕ ϩⲓ ⲑ ⲏ ⲙ̅ ⲡⲉ ⲕⲣⲓⲧⲏⲥ ⲙ̅ ⲙⲉ · ⲡⲁⲓ ⲉⲧ ⲟⲩ ⲛⲁ ⲇⲟⲕⲓⲙⲁⲍⲉ ⲙ̅ⲙⲟ ⲛ ⲛ̅ ⲛ̅ ϩⲏⲧϥ̅ · ⲁⲗⲏⲑⲱⲥ Ⲡⲁ ϣⲏⲣⲉ · ⲟⲩ ϩⲟⲧⲉ ⲙⲛ̅ ⲟⲩ ⲥⲧⲱⲧ ⲡⲉ ϩⲉ ⲉϩⲣⲁⲓ ⲉ ⲛ ϭⲓϫ ⲙ̅ ⲡ ⲛⲟⲩⲧⲉ ⲉⲧ ⲟⲛϩ̅ · ⲛ̅ⲧⲉⲣ ϥ̅ Ϫⲉ ⲛⲁⲓ ⲡⲉϫⲁ ϥ ϫⲉ ϯ ⲙⲉⲉⲩⲉ ϫⲉ ⲟⲩⲛ̅ ⲙⲟⲟⲩ ϩⲛ̅ ⲛ̅ ⲟⲣⲅⲁⲛⲟⲛ ⲛ̅ⲧ ⲁ ⲕ ⲣ̅ ⲡ ⲱⲃϣ ⲙ̅ⲙⲟ ⲛ ⲉⲓⲥ ⲟⲩⲟⲛ ⲛ̅ϩⲏⲧ ⲟⲩ · ⲁⲛⲟⲕ ⲇⲉ Ⲡⲉⲓ ⲧⲁⲗⲁⲓⲡⲱⲣⲟⲥ ⲓ̅ⲱ̅ⲥ̅ ⲛ̅ ϯ ⲙ̅ⲡϣⲁ ⲁⲛ ⲉ ⲧⲁⲩⲉ ⲧⲉ ϣⲡⲏⲣⲉ ⲉⲧ ⲙ̅ⲙⲁⲩ ⲛ̅ⲧ ⲁ ⲓ ⲛⲁⲩ ⲉⲣⲟ ⲥ ⲣⲟⲟⲩ ϩⲛ̅ ⲛⲁ ⲃⲁⲗ · ⲉ ⲁ ⲓ ⲟⲡⲧ̅ ⲙⲁⲩⲁⲁ ⲧ ⲛ̅ ⲉⲃⲓⲏⲛ ⲛ̅ⲧⲉⲣ ⲉⲓ ⲃⲱⲕ ⲉ ⲡ ⲙⲁ ⲉⲧⲉⲣⲉ ⲛ̅ ⲟⲣⲅⲁⲛⲟⲛ ⲛ̅ϩⲏⲧ ϥ̅ · ϯ ϩⲟⲙⲟⲗⲟⲅⲉⲓ ⲛⲏ ⲧⲛ̅ ⲛⲁ ⲙⲉⲣⲁⲁⲧⲉ ⲛ̅ ⲑ ⲟⲧⲉ ⲉⲧ ⲛ̅ ⲛⲁ ⲉⲓ ⲉϩⲣⲁⲓ ⲉⲣⲟ ⲥ ⲧⲏⲣ ⲛ̅ · ϫⲉ ⲁ ⲓ ϩⲉ ⲉⲣⲟ ⲟⲩ ⲉ ⲩ ⲙⲏϩ ⲙ̅ ⲙⲟⲟⲩ · ⲉϩⲣⲁⲓ ⲉⲣⲱ ⲟⲩ ⲉⲣⲉ ⲡⲉⲩ ⲙⲟⲟⲩ ⲟⲩⲟⲃϣ̅ ⲛ̅ ⲑ ⲉ ⲛ̅ ⲟⲩ ⲉⲣⲱⲧⲉ · ⲙⲛ̅ ⲟⲩ ⲭⲓⲱⲛ ⲉ ⲩ ϩⲟⲗϭ̅ ⲛ̅ ⲑ ⲉ ⲛ̅ ⲙ̅ ⲙⲟⲟⲩ ⲛ̅ ⲅⲏⲱⲛ ⲡⲁⲓ ⲉⲧ ⲧⲏϩ ⲁ ⲓ ⲃⲱⲕ ⲇⲉ ⲁ ⲓ ϫⲛⲉ ⲡⲁ ⲉⲓⲱⲧ ϫⲉ ⲁ ⲓ ϩⲉ ⲉ ⲛ ⲟⲣⲅⲁⲛⲟⲛ ⲉ ⲩ ⲙⲏϩ ⲙ̅ ⲙⲟⲟⲩ · ⲁⲣⲁ ⲉ ⲩ ⲛⲏⲩ ⲧⲱⲛ ⲡⲁ ϫⲥ̅ ⲛ̅ ⲉⲓⲱⲧ ⁛ ⲁ ϥ ⲟⲩⲱϢⲃ̅ ⲇⲉ ⲛⲁ ⲓ ϫⲉ ⲕⲁ ⲣⲱ ⲕ ⲡⲁ ϣⲏⲣⲉ · ⲡ ⲉⲧ ⲭⲱⲣⲏⲅⲉⲓ · ⲛ̅ ⲧⲉ ⲧⲣⲟⲫⲏ ⲛ̅ ⲛ ⲁⲃⲟⲕⲉ ⲉⲧⲉ ⲛ̅ ⲥⲉ ϫⲟ ⲁⲛ · ⲟⲩⲇⲉ ⲛ̅ ⲥⲉ ⲱⲥϣ̅ ⲁⲛ · ⲟⲩⲇⲉ ⲛ̅ ⲥⲉ ⲥⲱⲟⲩϩ ⲁⲛ ⲉϩⲟⲩⲛ ⲉ ⲁⲡⲟⲑⲩⲕⲏ · ⲛ̅ⲧⲟϥ ⲡⲉ ⲛ̅ⲧ ⲁ ϥ ⲭⲱⲣⲏⲅⲉⲓ ⲛⲁ ⲛ ⲛ̅ ⲛⲉⲓ ⲙⲟⲟⲩ ⲉ ⲧⲛ̅ ⲭⲣⲓⲁ · ⲡ ⲉⲧ ⲛⲁ ⲕⲱ ⲡϥ̅ ⲣⲟⲟⲩϣ ⲅⲁⲣ ϩⲓ ⲓ̅ⲥ̅ ϥ ⲛⲁ ϥⲓ ⲡⲉϥ ⲣⲟⲟⲩϣ ⲅⲁⲣ ϩⲙ̅ ⲙⲁ ⲛⲓⲙ ⲉⲧ ϥ̅ ⲛⲁ ⲃⲱⲕ ⲉⲣⲟ ϥ · Ⲁ ⲧⲉⲧⲛ̅ ⲉⲓⲙⲉ ϭⲉ ⲱ̅ ⲛⲁ ⲙⲉⲣⲁⲧⲉ · ϫⲉ ⲙⲁ ⲛⲓⲙ ⲉⲧ ϥ̅ ⲛⲁ ⲃⲱⲕ ⲉⲣⲟ ϥ · ⲉⲣⲉ ⲧϥ̅ ϩⲗ̅ⲡⲓⲥ ⲧⲏⲣ ⲥ̅ ⲓ̅ⲥ̅ ⲉ ϥ ⲉⲓⲣⲉ ⲙ̅ ⲡ ⲙⲉⲉⲩⲉ ⲙ̅ ⲡ ⲉⲧ ⲥⲏϩ · ϩⲛ̅ ⲓⲉⲣⲉⲙⲓⲁⲥ ⲡⲉ ⲡⲣⲟⲫⲏⲧⲏⲥ ϫⲉ ϥ ⲥϩⲟⲩⲟⲣⲧ̅ ⲛ̅ϭⲓ ⲡ ⲉⲧⲉⲣⲉ ⲧϥ̅ ϩⲗ̅ⲡⲓⲥ ϣⲟⲟⲡ ϩⲓ ⲣⲱⲙⲉ ⁛ ϥ ⲥⲙⲁⲙⲁⲁⲧ Ⲇⲉ ⲛ̅ϭⲓ ⲡ ⲣⲱⲙⲉ · ⲛ̅ⲧ ⲁ ϥ ⲕⲁ ϩⲧⲏ ϥ ⲉ ⲡ ϫⲥ̅ · ⲁⲩⲱ ⲡ ϫⲥ̅ ⲛⲁ ϣⲱⲡⲉ ⲛⲁ ϥ ⲛ̅ ϩⲗ̅ⲡⲓⲥ · ϥ ⲛⲁ ⲣ̅ ⲑ ⲉ ⲛ̅ ⲟⲩ ϣⲏⲛ ⲉ ϥ ⲣⲟⲟⲩⲧ ϩⲓϫⲛ̅ ⲟⲩ ⲙⲟⲟⲩ · ⲁⲩⲱ ⲛ̅ⲛⲉ ⲛϥ̅ ⲛⲟⲩⲛⲉ ϫⲉⲛⲁ ϩⲓϫⲛ̅ ⲟⲩ ⲁⲧⲃⲉⲥ ⁛— ⲉ ⲓ ⲛⲁ ϫⲉ ⲟⲩ ⲛ̅ ⲧⲁ ⲕⲁ ⲟⲩ ϩⲛ̅ ⲛ ⲁⲣⲉⲧⲏ ⲧⲏⲣ ⲟⲩ ⲉⲧ ⲧⲁⲓⲏⲩ ⲙ̅ ⲡⲉⲓ ⲣⲱⲙⲉ ⲉⲧ ⲧⲁⲓⲏⲩ ⲁⲩⲱ ⲛ̅ ⲇⲓⲕⲁⲓⲟⲥ · Ⲁⲩⲱ ⲙ̅ ⲙⲁⲕⲁⲣⲓⲟⲥ · ϣⲟⲣⲡ̅ ⲙⲉⲛ ⲉ ⲓ ⲛⲁ ϣⲁϫⲉ · ⲉⲧⲃⲉ ⲧϥ̅ ⲙⲛ̅ⲧ̅ ⲣⲉϥ ϣⲙ̅ϣⲉ· ⲛⲟⲩⲧⲉ ⲁⲩⲱ ⲟⲛ ⲉⲧⲃⲉ ⲧⲉ ⲭⲁⲣⲓⲥ ⲛ̅ⲧⲁ ⲡ ⲛⲟⲩⲧⲉ ⲧⲁⲁ ⲥ ⲛⲁ ϥ ⲙⲛ̅ ⲧϥ̅ ⲇⲱⲣⲉⲁ ⲉⲧ ⲛⲁ ϣⲱⲡ ⲛ̅ⲧ ⲁ ϥ ⲭⲁⲣⲓⲍⲉ ⲙ̅ⲙⲟ ⲥ ⲛⲁ ϥ · ϫⲓⲛ ⲧⲉϥ ⲁⲣⲭⲏ ϣⲁ ⲡⲉϥ ϫⲱⲕ ⲉⲃⲟⲗ ⁛— ⲉ ⲓ ⲛⲁ ⲧⲛ̅ⲧⲱⲛ ⲅ̅ Ⲉ ⲛⲓⲙ ⲱ̅ ⲡ ⲣⲱⲙⲉ ⲙ̅ ⲙⲁⲕⲁⲣⲓⲟ[ⲥ] ⲁⲡⲁ ⲡⲉⲥⲩⲛⲑⲓⲟⲥ · ⲉ ⲓ ⲛⲁ ⲧⲛ̅ⲧⲱⲛ̅ ⲅ̅ ⲉ ⲁⲃⲉⲗ ⲛ̅ⲧ ⲁ ϥ ϣⲱⲡⲉ ⲛ̅ ⲁⲣⲭⲏ ⲛ̅ ⲧ ⲙⲛ̅ⲧ̅ ⲣⲉϥ ϣⲙ̅ϣⲉ ⲛⲟⲩⲧⲉ · ⲙⲛ̅ ⲧ ⲙⲛ̅ⲧ̅ ⲁⲣⲭⲓⲉ ⲣⲉⲩⲥ · ⲙ̅ ⲡ ⲛⲟⲩⲧⲉ ⲉ ⲁ ϥ ⲣ̅ ϣⲟⲣⲡ̅ ⲉ ⲧⲁⲗⲟ ⲛ̅ ⲛϥ̅ ⲑⲩⲥⲓⲁ ⲉϩⲣⲁⲓ ⲙⲛ̅ ⲛϥ̅ ⲡⲣⲟⲥⲫⲟⲣⲁ ⁛— ⲉⲧⲃⲉ ⲡⲁⲓ ϯ ⲛⲁ ⲙⲁⲕⲁ ⲣⲓⲍⲉ ⲛ̅ ⲧⲕ̅ ⲙⲛ̅ⲧ̅ ⲉⲓⲱⲧ · ⲉⲧ ⲟⲩⲁⲁⲃ · ⲉⲃⲟⲗ ϫⲉ ⲁ ⲕ ϣⲱⲡⲉ ⲛ̅ ⲉⲓⲱⲧ · ⲛ̅ ⲛ̅ ⲟⲣⲫⲁⲛⲟⲥ · Ⲁⲩⲱ ⲁ ⲧ ⲧⲁⲡⲣⲟ ⲛ̅ ⲧⲉ ⲭⲏⲣⲁ ⲥⲙⲟⲩ ⲉⲣⲟ ⲕ ⲙ̅ ⲡ ⲡ ⲉⲧ ⲟⲩⲁⲁⲃ ⲛ̅ ⲉⲡⲓⲥⲕⲟⲡⲟⲥ ⲁⲡⲁ ⲡⲉⲥⲩⲛ ⲑⲓⲟⲥ ⁛ ⲁ ⲕ ϣⲱⲡⲉ Ⲛ̅ ⲉⲓⲱⲧ ⲛ̅ ⲛ̅ ϭⲱⲃ · ⲁⲩⲱ ⲙ̅ ⲙⲁ ⲛ̅ ϭⲟⲓⲗⲉ ⲛ̅ ⲛⲉ ⲡⲣⲟⲥⲩⲗⲏⲧⲟⲥ ⁛— ⲁ ⲕ ϣⲱⲡⲉ ⲛ̅ ϩⲣⲉ ⲛ̅ Ⲛ ⲉⲧ ϩⲕⲟⲉⲓⲧ · ⲁⲩⲱ ⲙ̅ ⲙⲟⲟⲩ ⲛ̅ ⲛ ⲉⲧ ⲟ̅ⲃⲉ · ⲁ ⲕ ϣⲱⲡⲉ ⲛ̅ Ϩⲃ̅ⲥⲱ ⲛ̅ ⲛ ⲉⲧ ⲕⲏ ⲕⲁ ϩⲏⲩ · ⲁⲩⲱ ⲛ̅ ⲉⲛⲇⲩⲙⲁ ⲛ̅ ⲛ ⲉⲧ ⲕⲏ ⲕⲁ ϩⲏⲩ · ⲁ ⲕ ⲃⲱⲕ ⲉϩⲟⲩⲛ ⲉ ⲡ ⲡⲁⲣⲁⲇⲓⲥⲟⲥ ϩⲙ̅ ⲡⲉⲕ ⲛⲟⲩⲥ · Ⲁ ⲕ ⲟⲩⲱⲙ ⲉⲃⲟⲗ ϩⲙ̅ ⲡ ϣⲏⲛ ⲛ̅ ⲧ ⲁⲑⲁⲛⲁⲥⲓⲁ ⁛— ⲛ̅ⲧⲕ̅ ⲟⲩ Ⲥⲟⲫⲟⲥ ϩⲙ̅ ⲡⲉⲕ ⲕⲁ ⲣⲱϥ · ⲛ̅ⲧⲕ̅ ⲟⲩ ⲛⲱⲉⲣⲟⲥ ϩⲛ̅ ⲧⲉⲕ ϭⲓⲛ ϣⲁϫⲉ · ⲁ ⲡⲉⲕ ⲣⲁⲛ ⲅⲁⲣ ⲡⲱϩ ϣⲁ ⲛⲉⲕ ⲣⲱⲟⲩ ⲛ ⲧ ⲟⲓⲕⲟⲩⲙⲉⲛⲏ · ⲁ ⲕ ϣⲱⲡⲉ ⲛ̅ ⲉⲩⲫⲩⲏⲥ · ϩⲛ̅ ⲧ ⲥⲟⲫⲓⲁ ⲙ̅ ⲡ ⲛⲟⲩⲧⲉ · Ⲁⲩⲱ ⲛ̅ ⲅ ⲛⲱⲥϯⲕⲟⲥ ϩⲙ̅ ⲡ ⲙⲩⲥⲧⲏⲣⲓⲟⲛ ⲉⲧ ⲟⲩⲁⲁⲃ ⁛— Ⲁ ⲕ ϣⲓⲛⲉ ⲛ̅ ϣⲟⲣⲡ̅ ⲛ̅ⲥⲁ ⲧϥ̅ ⲙⲛ̅ⲧ ⲉⲣⲟ · ⲁⲩⲱ ⲧⲉϥ ⲇⲓⲕⲁⲓⲟⲥⲩⲛⲏ · ⲁⲩⲱ ⲛⲁⲓ ⲧⲏⲣ ⲟⲩ ⲁ ⲡ ⲛⲟⲩⲧⲉ ⲭⲁ ⲣⲓⲍⲉ ⲙ̅ⲙⲟ ⲟⲩ ⲛⲁ ⲕ · ⲁ ⲕ ⲃⲱⲕ ⲉϩⲟⲩⲛ ⲉ ⲡ ⲕⲁϩ ⲙ̅ ⲡ ⲉⲣⲏⲧ · ϩⲙ̅ ⲡⲉⲕ ⲛⲟⲩⲥ · ⲉⲧⲃⲉ ⲡⲁⲓ ⲁ ⲡ ⲛⲟⲩⲧⲉ ϯ ϭⲟⲙ ⲛⲁ ⲕ · ⲉ ⲧⲣⲉ ⲕ ϫⲣⲟ ⲉ ⲛⲉ ⲭⲁⲛⲁⲛⲁⲓⲟⲥ · ⲉⲧ ϩⲏⲡ ⲁ ⲕ ⲑⲉⲱⲣⲉⲓ ⲛ̅ ⲙ̅ ⲡⲁⲣⲁⲇⲓⲅⲙⲁ ⲧⲏⲣ ⲟⲩ ⲙ̅ ⲡⲛ̅ⲓ̅ⲕⲟⲛ · ⲁⲩⲱ ⲁ ⲕ ⲛⲟⲓ̅ ⲛ̅ ⲙ̅ ⲡⲁⲣⲁⲡⲟⲗⲏ ⲧⲏⲣ ⲟⲩ ⲛ̅ ⲛ ⲉⲩⲁⲅⲅⲉⲗⲓⲟⲛ · ⲁ ⲕ ϯ ϩⲧⲏ ⲕ ⲉ ⲛⲉⲩ ϩⲣ̅ⲙⲓⲛⲓⲁ ⲧⲏⲣ ⲟⲩ ⲙ̅ ⲡⲛ̅ⲓ̅ⲕⲟⲛ · ⲁ ⲩ ⲣ̅ ϣⲡⲏⲣⲉ · Ⲛ̅ ⲧⲉⲕ ⲥⲟⲫⲓⲁ ⲛ̅ϭⲓ ⲛ̅ ⲥⲟⲫⲓⲥⲧⲏⲥ ⲧⲏⲣ ⲟⲩ ⲙ̅ ⲡ ⲕⲁϩ · ⲁⲩⲱ ⲁ ⲩ ⲁⲁⲡⲟⲣⲉⲓ ϩⲛ̅ ⲛⲉⲕ ⲁⲡⲟⲗⲟⲅⲓⲁ ⲛ̅ⲧⲉ ⲡⲉⲓ ⲁⲓⲱⲛ · ⲛⲉ ⲩ ⲣ̅ ϣⲡⲏⲣⲉ ⲇⲉ ⲟⲛ ⲛ̅ϭⲓ ⲛⲉ ⲥⲭⲟⲗⲁⲥϯⲕⲟⲥ ⲛ̅ ⲧⲕ̅ ⲥⲟⲫⲓⲁ · ⲁⲩⲱ ⲛⲉ ⲩ ⲣ̅ ϣⲡⲏⲣⲉ · ⲛ̅ ⲛⲉⲕ ⲙⲩⲥⲧⲏⲣⲓⲟⲛ ⲛ̅ϭⲓ ⲛ̅ ⲥⲩⲛⲕⲗⲏϯⲕⲟⲥ ⲧⲏⲣ ⲟ ⲩ · Ⲛⲉ ⲩ ⲡⲏⲧ ⲅⲁⲣ ⲉⲣⲁⲧ ⲕ̅ ⲛ̅ϭⲓ ⲛ ⲉⲧ ϩⲏϣ ⲧⲏⲣ ⲟⲩ · ⲁⲩⲱ ⲛⲉ ⲕ ⲃⲟⲏⲑⲉⲓ ⲉⲣⲟ ⲟⲩ · ϩⲛ̅ ⲧⲕ̅ ⲙⲛ̅ⲧ̅ ⲁⲅⲁⲑⲟⲥ · ⲁ ⲕ ϣⲱⲡⲉ ⲛ̅ ⲇⲓⲕⲁⲓⲟⲥ Ϩⲛ̅ ⲛⲉⲛ ϩⲟⲟⲩ · ⲁⲩⲱ ⲛ̅ ⲥⲕⲟⲡⲟⲥ ϩⲛ̅ ⲧⲛ̅ ⲅⲉⲛⲉⲁ · ⲱ̅ ⲡ ⲡ ⲉⲧ ⲟⲩⲁⲁⲃ ⲛ̅ ⲉⲡⲓ ⲥⲕⲟⲡⲟⲥ ⲁⲡⲁ ⲡⲉⲥⲩⲛⲑⲓⲟⲥ ⲡ ⲁⲛⲁⲭⲱⲣⲓⲧⲏⲥ ⲉⲧ ⲥⲙⲁ ⲙⲁⲁⲧ · ⲁ ⲛ ⲁⲣⲭⲱⲛ ⲣ̅ ⲙⲁⲓ ϩⲏⲕⲉ ϩⲛ̅ ⲛⲉⲕ ϩⲟⲟⲩ ⁛— Ⲁⲩⲱ ⲁ ⲩ ϯ ⲉⲟⲟⲩ ⲛ̅ ⲧⲉⲕ ⲙⲛ̅ⲧ̅ ⲣⲉϥ ϣⲙ̅ϣⲉ ⲛⲟⲩⲧⲉ ⁛ ⲁ ⲕ ϣⲱⲡⲉ ⲛ̅ ⲉⲩⲅⲉⲛⲏⲥ · ⲛ̅ ⲛ ⲉⲧ ϩⲏⲛ ⲉⲣⲟ ⲕ · ⲁⲩⲱ ⲁ ⲩ ϯ ⲉⲟⲟⲩ ⲛⲁ ⲕ ⲛ̅ϭⲓ ⲛⲉ ϩⲣⲱⲙⲁⲓⲟⲥ · Ⲁ ⲕ ⲕⲁⲧⲁⲣⲅⲉⲓ ⲙ̅ ⲡ ⲧⲟ ⲡⲟⲥ ⲛ ⲙ̅ ⲙⲟⲛⲁⲣⲭⲓⲱⲛ · ⲁⲩⲱ ⲁ ⲕ ⲧⲱⲙ ⲉⲣⲱ ⲟⲩ · ⲛ̅ ⲛⲉ ⲑⲏⲣⲓⲟⲛ · Ⲁⲩⲱ ⲁ ⲩ ⲁⲡⲟⲣⲉⲓ ⲛ̅ϭⲓ ⲛ̅ ⲕⲁⲗⲉⲁⲕⲣⲁ · ⲁⲩⲱ ⲁ ⲩ ⲁⲛⲁⲭⲱⲣⲉⲓ ⲛ̅ϭⲓ ⲛ̅ ⲅⲉⲛⲏⲕⲟⲥ ⁛— ⲁ ⲕ ϫⲣⲟ ⲉ ⲡ ⲁⲙⲁ ⲁⲏⲕ ⲛ̅ ⲑ ⲉ ⲛ̅ ⲓⲉⲥⲟⲩ ⲡ ϣⲏⲣⲉ ⲛ̅ ⲛⲁⲩⲏ · ⲁⲩⲱ ⲕ ϫⲣⲟ ⲉ ⲡ ⲁⲙⲟⲣⲣⲁⲓⲟⲥ ⲛ̅ ⲑ ⲉ ⲙ̅ ⲡ ⲓ̅ⲏ̅ⲗ̅ ⁛— ⲁ ⲕ ϫⲓ ⲛ̅ ⲧ ⲡⲁⲛϩⲟⲡⲗⲓⲁ ⲙ̅ ⲡ ⲛⲟⲩⲧⲉ · ⲉⲧⲃⲉ ⲡⲁⲓ ⲁ ⲕ ϭⲙ̅ϭⲟⲙ ⲉ [ⲱ]ϣⲙ̅ ⲥⲟⲟⲧⲉ ⲛⲓⲙ ⲙ̅ ⲡ ⲡⲟⲛⲏⲣⲟⲥ · ⲉⲧ ϫⲉⲣⲟ ⁛— ⲁⲩⲱ ⲁ ⲕ ⲡⲟⲗⲉⲙⲉⲓ ⲛ̅ⲛⲁϩⲣⲛ̅ ⲛ̅ ⲕⲟⲧⲥ̅ ⲙ̅ ⲡ ⲇⲓⲁⲃⲟⲩⲗⲟⲥ ⁛— ⲁ ⲕ ⲁⲙⲁϩⲧⲉ ⲙ̅ ⲡⲉ ⲑⲩⲣⲱⲛ ⲛ̅ ⲧ ⲡⲓⲥϯⲥ · ⲁⲩⲱ ⲁ ⲕ ⲟⲩⲱⲧϩ̅ ⲉ ⲛⲉⲕ ⲟⲩⲣⲏⲏⲧⲉ ϩⲙ̅ ⲡ ⲥⲟⲃⲧⲉ ⲙ̅ ⲡ ⲉⲩⲁⲅⲅⲉⲗⲓⲟⲛ ⲛ̅ ϯⲣⲏⲛⲏ · ⲁ ⲡⲉⲕ ⲥⲟⲉⲓⲧ ⲡⲱϩ ϣⲁ ⲛⲉⲕ ⲣⲱⲟⲩ ⲛ ⲧ ⲟⲓⲕⲟⲩⲙⲉⲛⲏ · ⲁ ⲕ ϣⲱⲡⲉ ⲛ̅ ⲥⲟⲫⲟⲥ Ⲛ̅ⲛⲁϩⲣⲛ̅ ⲛ̅ ⲁⲣⲭⲱⲛ ⲛ̅ ⲑ ⲉ ⲙ̅ ⲫ ⲁⲅⲓⲟⲥ ⲁⲑⲁⲛⲁⲥⲓⲟⲥ · ⲁⲩⲱ ⲁ ⲡ ⲛ ⲟ ⲩ ⲧⲉ ϯ ϭⲟⲙ ⲛⲁ ⲕ ϩⲛ̅ ⲛⲉ ⲅⲣⲁⲫⲏ · ⲛⲉ ⲕ ϣⲓⲛⲉ ⲇⲉ ⲛ̅ⲥⲁ ⲛⲉⲓ̅ ⲁⲓⲱⲛ ⲉⲧ ⲛⲁ ϣⲱⲡⲉ ϩⲙ̅ ⲡⲕ̅ ⲛⲟⲩⲥ · ⲁⲩⲱ ⲛⲉ ⲕ ϯ ⲙ̅ ⲡⲕ̅ ⲟⲩⲟⲓ ⲡⲉ ⲛ̅ⲥⲁ ⲛ̅ ⲃⲁⲑⲙⲟⲥ ⲉⲧ ϩⲏⲡ · ⲧ ⲥⲟⲫⲓⲁ ⲛ̅ⲧⲉ ⲡ ⲛⲟⲩⲧⲉ · Ⲁ ⲕ ϣⲱⲡⲉ ⲛ̅ ⲑⲉⲱ̅ⲣⲓⲕⲟⲥ ⲛ̅ ⲑ ⲉ ⲙ̅ ⲡ ⲡ ⲉⲧ ⲟⲩⲁⲁⲃ ⲁⲡⲁ ⲡⲁϩⲱⲙⲱ ⲡ ⲉⲓⲱⲧ ⲛ̅ ⲧ ⲕⲟⲓⲛⲱⲛⲓⲁ · ⲁ ⲡ ⲛⲟⲩⲧⲉ ϯ ⲛ̅ ⲟⲩ ⲛⲟϭ ⲛ̅ ⲕⲁⲧⲁⲥⲧⲁⲥⲓⲥ ϩⲛ̅ ⲛⲉⲕ ϩⲟⲟⲩ · Ⲁⲩⲱ ⲁ ϥ ⲭⲁⲣⲓⲍⲉ ⲛⲁ ⲕ ⲛ̅ ⲧⲉϥ ⲉⲓⲣⲏⲛⲏ ϩⲛ̅ ⲧⲉⲕ ⲅⲉⲛⲉⲁ · Ⲁ ⲡ ⲛⲟⲩⲧⲉ ⲉⲓⲛⲉ ⲉⲃⲟⲗ ⲛ̅ ⲧⲉⲕ ⲇⲓⲕⲁⲓⲟⲥⲩⲛⲏ ⲛ̅ ⲑ ⲉ ⲙ̅ ⲡ ⲟⲩⲟⲉⲓⲛ · ⲁⲩⲱ ⲁ ϥ ⲧⲣⲉ ⲛⲉⲕ ϩⲁⲡ · Ϣⲱⲡⲉ ⲛ̅ ⲑ ⲉ ⲙ̅ ⲡ ⲛⲁⲩ ⲙ̅ ⲙⲉⲉⲣⲉ · ⲁ ⲕ ϩⲁⲣⲉϩ ⲉ ⲧ ⲛ̅ⲧⲟⲗⲏ ⲙ̅ ⲡ ⲛⲟⲩⲧⲉ · ⲉⲧⲃⲉ ⲡⲁⲓ ⲁ ⲧⲕ̅ ⲉⲓⲣⲏⲛⲏ ⲣ̅ ⲑ ⲉ ⲙ̅ ⲡ ⲉⲓⲣⲟ ⲉⲧ ⲙⲟⲩϩ · Ⲁⲩⲱ ⲧⲉⲕ ⲇⲓⲕⲁⲓⲟⲥⲩⲛⲏ ⲛ̅ ⲑ ⲉ ⲙ̅ ⲡ ⲛⲟⲩⲛ ⲉⲧ ⲛⲁϣⲱ ϥ · ⲡⲉⲕ ⲡⲛ̅ⲁ̅ ⲉⲧ ⲛⲁϣⲱ ϥ · ϥ ⲛⲁ ⲣ̅ ⲑ ⲉ ⲙ̅ ⲡ ⲥⲟⲩ ⲛ ϩⲧⲟⲟⲩⲉ · ⲁⲩⲱ ⲡⲉⲕ ⲥⲡⲣ̅ⲙⲁ ⲛ̅ ⲑ ⲉ ⲙ̅ ⲡ ϣⲱ ⲉⲧ ϩⲓϫⲛ̅ ⲡⲉ ⲥⲡⲟⲧⲟⲩ ⲛ̅ⲑⲁⲗⲁⲥⲥⲁ ⲉⲧⲉ ⲙⲛ̅ ⲧⲁⲁ ϥ ⲏ ⲏⲡⲉ · ⲁⲩⲱ Ⲛⲉ ⲕ ϣⲗⲏⲗ ϩⲓϫⲙ̅ ⲡ ⲕⲟⲥⲙⲟⲥ ⲧⲏⲣ ϥ̅ ϩⲛ̅ ⲟⲩ ⲙⲛ̅ⲧ̅ ⲁⲅⲁⲑⲟⲥ · Ⲁⲩⲱ ⲛⲉ ⲕ ⲡⲁⲣⲁⲕⲁⲗⲉⲓ ⲛ̅ ⲟⲩⲟⲛ ⲛⲓⲙ ⲉ ⲧⲣⲉ ⲩ ⲕⲧⲟ ⲟⲩ ⲉ ⲡ ⲛⲟⲩⲧⲉ ϩⲛ̅ ⲟⲩ ⲙⲉⲧⲁⲛⲟⲓⲁ · ⲁ ⲕ ⲧⲥⲁ[ⲃⲉ] ⲛ̅ ⲁⲛⲟ ⲙⲟⲥ ⲉ ⲛⲉ ϩⲓⲟⲟⲩⲉ ⲙ̅ ⲡ ⲛ ⲟ ⲩ ⲧⲉ · ⲁⲩⲱ ⲁ ⲕ ⲕⲧⲟ ⲛ̅ ⲛ ⲁⲥⲉⲃⲏⲥ · Ⲉⲃⲟⲗ ϩⲛ̅ ⲧⲉⲩ ⲁⲥⲉⲃⲓⲁ · ⲛⲉ ⲕ ⲧⲟⲩⲛⲟⲥ ⲛ̅ ⲛ ⲉⲧ ϣⲱⲛⲉ ⲡⲉ ϩⲛ̅ ⲛⲕ̅ ϣⲗⲏⲗ ⲉⲧ ⲟⲩⲁⲁⲃ · ⲁⲩⲱ ⲛⲉ ⲕ ⲡⲁⲣⲁⲕⲁⲗⲉⲓ ⲙ̅ ⲡ ⲛⲟⲩⲧⲉ ⲉϫⲛ̅ ⲛ ⲉⲧ ⲟ ⲛ̅ ⲇⲁⲓⲙⲱⲛⲓⲟⲛ ⁛ ⲉ ⲓ ⲛⲁ Ⲧⲛ̅ⲧⲱⲛ ⲅ̅ ⲉ ⲛⲓⲙ ⲱ ⲡ ⲙⲁⲕⲁⲣⲓⲟⲥ ⲛ̅ ⲉⲓⲱⲧ ⲁⲡⲁ ⲡⲉⲥⲩⲛⲑⲓⲟⲥ ⲡ ⲉⲡⲓ ⲥⲕⲟⲡⲟⲥ ⲉⲧ ⲟⲩⲁⲁⲃ ⁛— Ⲁ ⲕ ϣⲱⲡⲉ ⲙ̅ ⲡⲓⲥⲧⲟⲥ ϩⲛ̅ ⲧⲛ̅ ⲅⲉⲛⲉⲁ · ⲁⲩⲱ ⲛ̅ ⲇⲓⲕⲁⲓⲟⲥ ϩⲛ̅ ⲛⲉⲛ ϩⲟⲟⲩ ⁛— ⲁ ⲕ ϣⲱⲡⲉ ⲛ̅ Ⲅⲣⲁⲙ ⲙⲁⲧⲉⲩⲥ ϩⲛ̅ ⲛⲉⲕ ⲁⲓⲥ ⲑ ⲏⲧⲏⲣⲓⲟⲛ · Ⲁⲩⲱ ⲛ̅ ⲥⲩⲙⲓ̅ⲱⲅⲣⲁ ⲫⲱⲥ ϩⲙ̅ ⲡⲉ ⲡⲛ̅ⲓ̅ⲕⲟⲛ · Ⲁ ⲕ ϣⲱⲡⲉ ⲛ̅ ⲁⲣⲭⲏϩⲓⲁⲧⲣⲟⲥ ⲉ ⲕ ⲑⲉⲣⲁⲡⲉⲩⲉ ⲛ̅ ⲟⲩⲟⲛ ⲛⲓⲙ ϩⲛ̅ ⲟⲩ ϩⲏⲧ ⲛ̅ ⲁⲅⲁⲑⲟⲥ · ⲁ ⲕ ϫⲓⲥⲉ Ⲛ̅ ⲑ ⲉ ⲛ̅ ⲟⲩ ⲃⲛ̅ⲛⲉ · ϩⲛ̅ ⲧ ⲇⲓⲕⲁⲓⲟⲥⲩⲛⲏ ⲙ̅ ⲡ ⲛⲟⲩⲧⲉ · ⲁⲩⲱ ⲁ ⲕ ⲟⲩⲰ̅ⲥϣ̅ ⲉⲃⲟⲗ ϩⲛ̅ ⲧ ⲥⲟⲫⲓⲁ ⲙ̅ ⲡ ⲛ ⲟ ⲩ ⲧⲉ · ⲛ̅ ⲑ ⲉ ⲛ̅ ⲟⲩ ϣⲏⲛ ⲙ̅ ⲡⲗⲁⲧⲁⲛⲟⲥ · ⲁ ⲕ ϣⲉϣ ⲥϯⲛⲟⲩϥⲉ Ⲉⲃⲟⲗ ϩⲛ̅ ⲧ ⲁⲣⲉⲧⲏ ⲛ̅ ⲑ ⲉ ⲛ̅ ⲟⲩ ⲕⲓ̅ⲛⲁⲙⲱⲙⲟⲛ · ⲁ ⲡⲉ ⲥϯⲛⲟⲩϥⲉ Ⲛ̅ ⲛⲉⲕ ⲥⲟϭⲛ̅ ⲡⲱϩ ϣⲁ ⲛⲉⲕ ⲣⲱⲟⲩ ⲛ̅ ⲧ ⲟⲓⲕⲟⲩⲙⲉⲛⲏ · ⲁ ⲕ ϣⲱⲡⲉ ⲙ̅ ⲡⲉⲛ ⲧⲁ ⲡⲟⲗⲓⲥ ϩⲛ̅ ⲧ ⲇⲱⲣⲉⲁ ⲙ̅ ⲡⲉ ⲭⲥ̅ · ⲁⲩⲱ ⲛⲉⲩ ⲙⲉⲗⲏⲧⲁ ⲛ̅ ⲛⲉⲕ ϣⲡⲏⲣⲉ ⲧⲏⲣ ⲟⲩ ϩⲛ̅ ⲙ̅ ⲡⲟⲗⲓⲥ ⲙ̅ ⲡ ⲕⲟⲥⲙⲟⲥ ⲧⲏⲣ ϥ̅ · ⲁ ⲕ ϣⲱⲡⲉ ⲛ̅ ϩⲩⲉⲉⲣⲱⲫⲁⲛⲧⲏⲥ ⲛ̅ ⲑ ⲉ ⲙ̅ ⲙⲱⲩⲥⲏⲥ · ⲁⲩⲱ ⲛ̅ ϩⲩⲉⲣⲱϩⲩⲙⲛⲟⲥ ⲛ̅ ⲑ ⲉ ⲛ̅ ⲇ̅ⲁ̅ⲇ̅ · ⲁ ⲛ ⲥⲱⲧⲙ̅ Ⲅⲁⲣ ⲉ ⲛⲉⲕ ⲙⲩⲥⲧⲏⲣⲓⲟⲛ ⲛ̅ ϩⲁϩ ⲛ̅ ⲥⲟⲡ ϩⲛ̅ ⲛⲉⲕ ⲉⲡⲓⲥⲧⲟⲗⲏ · ⲁⲩⲱ ⲁ ⲛ ⲛⲁⲩ ⲉ ⲡ ⲃⲁⲑⲙⲟⲥ ⲛ̅ ⲛⲉⲕ ⲥϩⲁⲓ ⲉⲧ ⲟⲩⲁⲁⲃ ϩⲛ̅ ⲛⲉⲕ ⲉⲡⲓⲥⲧⲟⲗⲟⲟⲩⲉ · ⲙⲛ̅ ⲧⲉⲕ ⲥⲟⲫⲓⲁ ⲉⲧ ⲟϣ · ⲁ ⲕ ⲣⲉⲧ ⲧⲛ̅ϩ̅ ⲛ̅ ⲑ ⲉ ⲛ̅ ⲟⲩ ⲁⲓⲧⲟⲥ ⁛— ⲁⲩⲱ ⲁ ⲕ ϣⲓⲃⲉ ϩⲛ̅ ⲧ ϭⲟⲙ ⲛ̅ ⲧ ⲙⲛ̅ⲧ̅ ⲣⲉϥ ϣⲙ̅ϣⲉ ⲛⲟⲩⲧⲉ · ⲛ̅ ⲑ ⲉ ⲛ̅ ⲟⲩ ⲁϩⲱⲙ · Ⲁ ⲡ ⲛⲟⲩⲧⲉ ⲟⲩⲱⲛ ⲛ̅ ⲛ̅ ⲃⲁⲗ ⲛ̅ ⲧⲉⲕ ⲯⲩⲭⲏ · ⲉ ⲁ ϥ ⲧⲥⲁⲃⲟ ⲕ ⲉ ⲙ̅ ⲡⲩⲗⲏ ⲛ̅ ⲧ ⲁⲑⲁⲛⲁⲥⲓⲁ · ⲛ̅ ⲑ ⲉ ⲛ̅ ⲧ ⲥⲁⲙⲁⲣⲓⲧⲏⲥ ⁛— ⲁⲩⲱ Ⲛⲉⲣⲉ ⲡⲉⲕ ⲛⲟⲩⲥ ⲕⲓⲙ ⲛ̅ ⲛⲟⲏⲙⲁ ⲛ̅ ⲧⲉ ⲅⲣⲁⲫⲏ · ⲛ̅ ⲑ ⲉ ⲙ̅ ⲡ ⲗⲉⲕ ⲧⲣⲟⲛ ⲛ̅ ⲟⲩ ⲕⲓⲑⲁⲣⲁ · ⲁⲩⲱ Ⲛⲉ ⲕ ϩⲩⲙⲛⲉⲩⲉ ⲉⲣⲟ ϥ ϩⲛ̅ ⲟⲩ ⲯⲁⲗⲧⲏⲣⲓⲟⲛ ⲙ̅ ⲙⲏⲧ ⲛ̅ ⲕⲁⲡ · Ⲉ ⲓ ⲛⲁ ⲧⲛ̅ⲧⲱⲛ ⲅ̅ ⲉ ⲛⲓⲙ ⲱ̅ ⲡⲁ ⲕⲉⲗⲁⲣⲭⲏⲥ ⲉⲧ ⲟⲩⲁⲁⲃ ⲁⲡⲁ ⲡⲉⲥⲩⲛⲑⲓⲟⲥ ⲡ ⲟⲩⲏⲏⲃ ⲉⲧ ⲛ̅ϩⲟⲧ ⁛— ⲉ ⲓ ⲛⲁ ⲧⲛ̅ⲧⲱⲛ ⲅ̅ Ⲉ ⲛⲱϩⲉ · ⲡⲁⲓ ⲛ̅ⲧ ⲁ ⲡ ⲛⲟⲩⲧⲉ ϣⲱⲗⲙ̅ ⲉ ⲛϥ̅ ⲑⲩⲥⲓⲁ ⲉⲧ ⲟⲩⲁⲁⲃ · ⲁ ⲕ ϫⲓ ϯⲡⲉ ⲅⲁⲣ ϫⲉ ⲛⲁⲛⲟⲩ ⲡ ⲣ̅ ϩⲱⲃ ⲁⲩⲱ ⲙⲉⲣⲉ ⲡⲉⲕ ϩⲏⲃⲥ̅ ϫⲉⲛⲁ ⲛ̅ ⲧⲉ ⲩϣⲏ ⲧⲏⲣ ⲥ̅ · ⲁ ⲕ ⲧⲁⲙⲓⲟ ⲛⲁ ⲕ ⲛ̅ ϩⲉⲛ ϩⲟⲓⲧⲉ · ⲛ̅ ⲉⲡⲟⲩⲣⲁⲛⲓⲟⲛ ⲉⲃⲟⲗ ϩⲙ̅ ⲡ ϣⲛ̅ⲥ̅ · ⲙⲛ̅ ⲡ ϫⲏⲕⲉ · Ⲁⲩⲱ ⲁ ⲕ ⲧⲱⲱϭⲉ ⲛ̅ ⲟⲩ ⲙⲁ ⲛ̅ ⲉⲗⲟⲟⲗⲉ ⲉⲃⲟⲗ ϩⲙ̅ ⲡ ⲕⲁⲣⲡⲟⲥ ⲛ̅ ⲛⲉⲕ ϭⲓϫ · ⲁ ⲕ ϣⲱⲡⲉ ⲛ̅ ⲇⲓⲕⲁⲓ̈ⲟⲥ ϩⲛ̅ ⲧ ⲙⲛ̅ⲧ̅ ⲣⲉϥ ϣⲙ̅ϣⲉ ⲛⲟⲩⲧⲉ · ϩⲙ̅ ⲡⲉⲕ ϩⲏⲧ ⲧⲏⲣ ϥ̅ ⲙⲛ̅ ⲧⲉⲕ ⲯⲩⲭⲏ ⲧⲏⲣ ⲥ̅ ⁛— ⲁ ⲡ ⲛⲟⲩⲧⲉ ϯ ⲛⲁ ⲕ ⲙ̅ ⲡ ϩⲟⲩ ⲙ ⲡⲉ ⲛ̅ ⲑ ⲉ ⲛ̅ ϩⲏⲗⲓⲁⲥ · ⲁ ϥ ⲧⲣⲉ ⲛ ⲉⲧ ⲥⲁϣⲉ ϩⲗⲟϭ ⲛ̅ⲧⲟⲟⲧ ⲥ̅ ⲛ̅ ⲧⲉⲕ ⲇⲓⲁⲕⲱⲛⲓⲁ · ⲛ̅ ⲑ ⲉ ⲉⲗⲓⲥⲁⲓⲟⲥ ⁛— ⲁ ⲛ ⲧⲟⲩ ⲉⲓⲏ ϩⲗⲟϭ ϩⲛ̅ ⲛⲉⲕ ϩⲟⲟⲩ ⁛— ⲁⲩⲱ ⲁ ⲛ ⲃⲟⲩⲛⲟⲥ ⲧⲁⲩⲉ ⲉⲣⲱⲧⲉ ⲉⲃⲟⲗ ϩⲛ̅ ⲧⲉⲕ ⲅⲉⲛⲉⲁ · ⲛⲉ ⲕ ⲕⲱⲧ ⲅⲁⲣ ⲛ̅ ⲛⲉⲕ ϣⲏⲣⲉ ϩⲓϫⲛ̅ ⲧ ⲡⲉⲧⲣⲁ ⲛ̅ ⲁⲧ ⲕⲓⲙ · ⲡⲉ ⲭⲥ̅ · ⲁⲩⲱ ⲛⲉ ⲕ Ⲕⲱⲧ ⲛ̅ϩⲏⲧ ⲟⲩ ⲛ̅ ⲟⲩ ⲡⲓⲥϯⲥ ⲛ̅ ⲁⲓⲱ̅ⲛⲓⲟⲛ ⁛— ⲁ ⲕ ϣⲱⲡⲉ Ⲛ̅ ⲟⲩ ⲁⲛⲁⲡⲁⲩⲥⲓⲥ ⲛ̅ ⲛ̅ ⲣⲙ̅ⲛ̅ ⲕⲏⲙⲉ · ⲁⲩⲱ ⲛ̅ ⲉⲩⲫⲣⲁⲥⲓⲁ ⲛ̅ ⲛ ⲉⲝⲉⲛⲓⲕⲟⲥ ⁛— ⲁ ⲕ ϣⲱⲡⲉ ⲛ̅ ⲣϥ̅ ϣⲡ̅ ϩⲓⲥⲉ · ϩⲛ̅ ⲧ ⲇⲓⲁⲕⲱⲛⲓⲁ ⲛ̅ ⲛ̅ ϩⲏⲕⲉ · ⲁⲩⲱ ⲛ̅ ⲃⲟⲏⲑⲓⲁ ⲛ̅ ⲛ ⲉⲧ ϩⲏϣ ⲧⲏⲣ ⲟⲩ · ⲁ ⲕ ⲑⲉⲱ̅ⲣⲉⲓ · ⲙ̅ ⲡ ⲉⲥⲟⲟⲩ ⲛ̅ ⲧⲉⲗⲓⲟⲛ ⲙ̅ ⲡⲛ̅ⲓ̅ⲕⲟⲛ · ⲁⲩⲱ ⲁ ⲕ ⲙ̅ⲧⲟⲛ ⲙ̅ⲙⲟ ⲕ ⲛ̅ ⲧ ⲙⲏⲏⲧⲉ ⲛ̅ ⲛⲉⲕ ϣⲏⲣⲉ · ⲛ̅ ⲑ ⲉ ⲛ̅ ⲓⲁⲕⲱⲃ · [......] Ⲙⲛ̅ⲥⲱ ⲥ ⲁ ⲩ ⲟⲩⲁϩ ⲕ̅ ⲛ̅ⲛⲁϩⲣⲛ̅ ⲛⲉⲕ ⲉⲓⲟⲟⲧⲉ ⲛ̅ ⲑ ⲉ ⲛ̅ ⲇ̅ⲁ̅ⲇ̅ ⁛— Ⲁ ⲕ ϣⲱⲡⲉ ⲛ̅ ⲥⲟⲫⲟⲥ ⲛ̅ ⲑ ⲉ ⲛ̅ ⲥⲟⲗⲟⲙⲱⲛ · ⲁⲩⲱ ⲁ ⲕⲗⲏ ⲣⲟⲛⲟⲙⲉⲓ ⲙ̅ ⲡⲉ ⲥⲙⲟⲩ ϩⲓⲧⲙ̅ ⲡ ⲛⲟⲩⲧⲉ · ⲉⲧⲃⲉ ⲡⲁⲓ ⲁ ⲕ ϩⲉ ⲉⲛⲉ ϩⲓⲟⲟⲩⲉ ⲉⲧ ⲥⲗⲉϭⲗⲱϭ · ⲁ ⲕ ϫⲉⲕ ⲡⲱⲧ ⲉⲃⲟⲗ · ⲁ ⲕ ϩⲁⲣⲉϩ ⲉ ⲡⲓⲥϯⲥ · ⲁ ⲕ ϫⲓ ⲙ̅ ⲡⲉ ⲕⲗⲟⲙ ⲛ̅ ⲧ ⲇⲓⲕⲁⲓⲟⲥⲩⲛⲏ ⲉϫⲛ̅ ⲧⲕ̅ ⲁⲡⲉ ⁛— ⲁ ⲕ ⲕⲁ ⲡⲉⲕ ⲥⲡⲣ̅ⲙⲁ ⲛⲁ ⲕ ϩⲛ̅ ⲥⲓⲱⲛ · ⲱ̅ ⲁⲡⲁ ⲡⲉⲥⲩⲛⲑⲓⲟⲥ · ⲁⲩⲱ ⲁ ⲕ ϫⲡⲟ Ⲛⲁ ⲕ ⲛ̅ ⲛ̅ ⲣⲙ̅ ⲛ̅ ⲏⲓ ϩⲛ̅ ⲑ ⲓⲉⲗⲏ̅ⲙ̅ ⲛ̅ ⲧ ⲡⲉ · ⲁ ⲕ ϫⲓ ⲛ̅ ⲧ ⲥⲏϥⲉ ⲙ̅ ⲡⲉ ⲡⲛ̅ⲁ̅ ⲉⲧ ⲟⲩⲁⲁⲃ ⲉⲃⲟⲗ ϩⲓⲧⲛ̅ ϣⲗⲏⲗ ⲛⲓⲙ · ⲙⲛ̅ ⲥⲟⲡⲥⲡ̅ ⲛⲓⲙ · ⲉⲧⲃⲉ ϫⲉ ⲁ ⲕ ϭⲙ̅ϭⲟⲙ ⲉ ⲛ ⲕⲟⲥⲙⲱⲕⲣⲁⲧⲱⲣ ⲙ̅ ⲡ ⲕⲁⲕⲉ ⁛— ⲁ ⲕ ⲑⲉⲰ ⲣⲉⲓ ⲙ̅ ⲡ ⲣⲏ · ⲛ̅ ⲧ ⲇⲓⲕⲁⲓⲟⲥⲩⲛⲏ · ⲡⲁⲓ ⲉⲣⲉ ⲡ ⲧⲁⲗϭⲟ ϩⲁ ⲛⲉϥ ⲧⲛ̅ϩ̅ · ⲉⲧⲃⲉ ⲡⲁⲓ ⲁ ⲩ ⲣ̅ ⲟⲩⲟⲉⲓⲛ · ⲛ̅ϭⲓ ⲛ̅ ⲃⲁⲗ ⲛ̅ ⲧⲕ̅ ⲯⲩⲭⲏ ⁛— Ⲁ ⲕ ⲕⲱⲧ ⲙ̅ ⲡ ⲏⲓ̈ ⲙ̅ ⲡ ⲛⲟⲩⲧⲉ · ⲛ̅ ⲑ ⲉ ⲛ̅ ⲥⲟⲗⲟⲙⲱⲛ · ⲁⲩⲱ ⲁ ⲕ ϫⲱⲕ ⲉⲃⲟⲗ ⲛ ⲧϥ̅ ⲁⲩⲗⲏ ⲛ̅ ⲑ ⲉ ⲛ̅ ⲍⲟⲣⲟⲃⲁⲃⲉⲗ · ⲁ ⲕ ⲙⲟⲟϣⲉ ϩⲛ̅ ⲧ ⲥⲱϣⲉ ⲙ̅ ⲡ̅ⲕ̅ⲓ̅ⲕⲟⲛ · ⲉⲧⲃⲉ ⲡⲁⲓ ⲁ ⲕ ϭⲓⲛⲉ ⲙ̅ ⲡ ⲁϩⲟ · ⲙ̅ ⲡ ⲙⲩⲥⲧⲏⲣⲓⲟⲛ · ⲉⲧ ⲟⲩⲁⲁⲃ · ⲁ ⲕ ϣⲱⲡⲉ Ⲛⲁ ⲕ ⲁⲓⲣⲉⲟⲥ ϩⲙ̅ ⲡⲉⲕ ϩⲏⲧ · ⲉⲧⲃⲉ ⲡⲁⲓ ⲁ ⲡ ⲛⲟⲩⲧⲉ ϯ ⲛⲁ ⲕ ⲙ̅ ⲡ ⲥⲓⲟⲩ ⲙ̅ ⲡ ⲟⲩⲟⲉⲓⲛ ⲛ̅ ⲧⲉϥ ⲅⲛⲱⲥⲓⲥ ⁛— ⲁ ⲕ ⲟⲩⲱⲙ ⲉ ⲃⲟⲗ ϩⲙ̅ ⲡ ⲟⲉⲓⲕ · ⲛ̅ ⲉⲡⲟⲩⲣⲁⲛⲓⲟⲛ ⲁⲩⲱ ⲁ ⲕ ⲉⲩⲫⲣⲁⲛⲉ ⲙ̅ⲙⲟ ⲕ ϩⲙ̅ ⲡ ϣⲏⲛ ⲛ̅ ⲧ ⲁⲑⲁⲛⲁⲥⲓⲁ · Ⲉ ⲓ ⲛⲁ ⲧⲛ̅ⲧⲱⲛ ⲅ̅ ϭⲉ ⲉ ⲛⲓⲙ ⲱ̅ ⲡ ⲣⲱⲙⲉ ⲙ̅ ⲙⲁⲕⲁⲣⲓⲟⲥ ⲡ ⲛⲟϭ ⲛ̅ ⲟⲩⲏⲏⲃ · ⲁⲡⲁ ⲡⲉⲥⲩⲛⲑⲓⲟⲥ ⁛— ⲉ ⲓ ⲛⲁ ⲧⲛ̅ⲧⲱⲛ ⲅ̅ Ⲉ ⲓ̈ⲁⲕⲱⲃ ⲡⲁⲓ̈ ⲛ̅ⲧ ⲁ ⲡ ⲛⲟⲩⲧⲉ ⲣ̅ ⲡϥ̅ ⲙⲉⲉⲩⲉ · ϩⲛ̅ ⲛⲉϥ ϩⲓⲥⲉ · ⲉⲧⲃⲉ ⲡⲉϥ ⲧⲃ̅ⲃⲟ · ⲁⲩⲱ ⲁ ϥ ϯ ⲛⲁ ϥ ⲛ̅ ⲧⲉⲕ ⲕⲗⲏⲣⲟⲛⲟⲙⲓ̈ⲁ · ⲉ ⲓ ⲛⲁ ⲧⲛ̅[ⲧⲱ]ⲛ ⲅ̅ ⲉ ⲓⲱⲥⲏⲫ Ⲡⲁⲓ ⲛ̅ⲧ ⲁ ⲡ ⲛⲟⲩⲧⲉ ϯ ⲛⲁ ϥ ⲛ̅ ⲧⲉ ϭⲣⲏⲏⲡⲉ ⲛ̅ ⲧ ⲙⲛ̅ⲧ̅ ⲉⲣⲟ · Ⲉ ⲓ ⲛⲁ ⲧⲛ̅ⲧⲱⲛ ⲅ̅ ⲉ ⲥⲁⲙⲟⲩⲏⲗ ⲡⲁⲓ̈ ⲛ̅ⲧ ⲁ ϥ ⲣ̅ [.........] ⲛ̅ ⲛⲉ ⲭⲁⲣⲓⲥⲙⲁ ⲛ̅ ⲧ ⲙⲛ̅ⲧ̅ ⲁⲣⲭⲓⲉⲣⲉⲩⲥ · Ⲉ ⲓ ⲛⲁ ⲧⲛ̅ⲧⲱⲛ ⲅ̅ ⲉ ⲥⲁⲙⲟⲩⲏⲗ ⲡ ⲉⲛ̅ⲧ ⲁ ϥ ϣⲱⲡⲉ ⲛ̅ ⲟⲩⲏⲏⲃ ⲉ ⲁ ⲡ ⲛⲟⲩⲧⲉ ϯ ⲛⲁ ϥ ⲙ̅ ⲡ ⲉⲣⲏⲧ ⲛ̅ ⲧ ⲙⲛ̅ⲧ̅ ⲟⲩⲏⲏⲃ ϫⲓⲛ ⲧϥ̅ ⲙⲛ̅ⲧ̅ ⲕⲟⲩⲓ · ⲁⲩⲱ ⲟⲛ ⲧ ⲙⲛ̅ⲧ̅ ⲡⲣⲟⲫⲏⲧⲏⲥ ⁛— Ⲉ ⲓ ⲛⲁ ⲧⲛ̅ⲧⲱⲛ ⲅ̅ ⲉ ⲛ ϣⲏⲣⲉ ⲛ̅ ⲓⲱⲛⲁⲇⲁⲃ ⲛⲁⲓ ⲛ̅ⲧ ⲁ ⲩ ϩⲁⲣⲉϩ ⲉ ⲧ ⲛ̅ⲧⲟⲗⲏ ⲙ̅ ⲡⲉⲩ ⲉⲓⲱⲧ ⁛ ⲉ ⲓ ⲛⲁ ⲧⲛ̅Ⲧⲱⲛ ⲅ̅ ⲉ ⲡ ⲛⲟϭ ⲛ̅ ⲁⲡⲟⲥⲧⲟⲗⲟⲥ ⲫ ⲁⲅⲓⲟⲥ ⲡⲉⲧⲣⲟⲥ · ⲡⲁⲓ ⲛ̅ⲧ ⲁ ϥ ⲁⲁϩⲉ ⲣⲁⲧ ϥ̅ ϩⲛ̅ ⲧ ⲧⲁⲝⲓⲥ ⲛ̅ ⲧ ⲙⲛ̅ⲧ̅ ⲁⲣⲭⲏⲉⲡⲓ ⲥⲕⲟⲡⲟⲥ · Ⲉ ⲓ ⲛⲁ ⲧⲛ̅ⲧⲱⲛ̅ ⲅ̅ ⲟⲛ ⲉ ⲡⲁⲩⲗⲟⲥ ⲡⲁⲓ ⲛ̅ⲧ ⲁ ϥ ϥⲓ ⲡ ⲣⲟⲟⲩϣ ⲛ̅ ⲛ ⲉⲕⲕⲗⲏⲥⲓⲁ ⲧⲏⲣ ⲟⲩ ⁛— Ⲉ ⲓ ⲛⲁ ⲧⲛ̅ⲧⲱⲛ̅ ⲅ̅ ⲉ ⲍⲁⲭⲁⲣⲓⲁⲥ ⲡ ⲁⲣⲭⲓⲉⲣⲉⲩⲥ · ⲡⲁⲓ ⲛ̅ⲧ ⲁ ⲡ ⲛⲟⲩⲧⲉ ⲙⲟϩ ϥ̅ ⲉⲃⲟⲗ ϩⲙ̅ ⲡⲉ ⲡⲛ̅ⲁ̅ ⲉⲧ ⲟⲩⲁⲁⲃ · ⲁ ⲡ ⲛⲟⲩⲧⲉ ⲅⲁⲣ ϯ ⲛⲁ ⲕ ⲛ̅ ⲧ ⲥⲟⲫⲓⲁ ⲉⲃⲟⲗ ϩⲛ̅ ⲣⲱ ϥ ⲛ̅ ⲑ ⲉ ⲙ̅ ⲡ ⲥⲟⲫⲟⲥ ⲥⲟⲗⲟⲙⲱⲛ · ⲁ ⲕ ⲑⲉⲱⲣⲉⲓ Ⲛ̅ ⲧⲉ ⲕⲧⲏⲥⲓⲥ ⲛ̅ ⲑ ⲉ ⲙ̅ ⲙⲱⲩⲥⲏⲥ ⲁ ⲡ ⲛⲟⲩⲧⲉ ⲕⲁⲧⲁⲣⲅⲉⲓ ⲛ̅ ⲧ ⲙⲛ̅ⲧ̅ ⲣⲉϥ ϣⲙ̅ϣⲉ ⲉⲓⲇⲱⲗⲟⲛ ϩⲛ̅ ⲛⲉⲕ ϩⲟⲟⲩ · ⲛ̅ ⲑ ⲉ ⲛ̅ ⲟⲍⲓⲁⲥ · Ⲛⲓⲙ ⲡ ⲉⲧ ⲛⲁ ⲉⲓ ϣⲁⲣⲟ ⲕ ⲉⲣⲉ ⲡϥ̅ ϩⲏⲧ ⲗⲩⲡⲏ · ⲛ ϥ̅ ⲧⲙ̅ ⲕⲟⲧ ϥ̅ ⲉ ϥ ⲣⲁϣⲉ · ⲱ̅ ⲡ ⲣⲉϥ ⲥⲟⲗⲥⲗ̅ ⲙ̅ ⲙⲉ ⲕⲁⲧⲁ ⲡ ϣⲁϫⲉ ⲙ̅ ⲡ ⲣⲉϥ ⲯⲁⲗⲗⲉⲓ ⲇⲁ̅ⲇ̅ · ϫⲉ ⲁ ⲡⲉⲕ ϣⲁϫⲉ ⲧⲁⲛϩⲟ ⲓ · ⲁ ⲡⲉⲕ ϣⲁϫⲉ ⲥⲗ̅ⲥⲱⲗ ⲧ̅ ⁛— ⲁⲗⲏⲑⲱⲥ ⲉ ⲕ ⲧⲛ̅ⲧⲱⲛ Ⲉ ⲙⲱⲩⲥⲏⲥ ⲡ ⲉⲛⲧ ⲁ ⲡⲉϥ ϩⲟ ϫⲓ ⲉⲟⲟⲩ · ⲁ ϥ ϫⲓⲥⲉ ⲛ̅ⲧⲉⲣⲉ ⲡ ⲛⲟⲩⲧⲉ ϣⲁϫⲉ ⲛⲙ̅ⲙⲁ ϥ ⲛ̅ⲧⲟⲕ ϩⲱⲱ ⲕ ⲡ ⲣϥ̅ ⲥⲙⲛ̅ ⲛⲟⲙⲟⲥ · ⲁ ⲡ ⲉⲓⲛⲉ ⲙ̅ ⲡⲉⲕ ϩⲟ ϫⲓ ⲉⲟⲟⲩ ϩⲓⲧⲛ̅ ⲧ ϭⲟⲙ ⲙ̅ ⲡ ⲛⲟⲩⲧⲉ ⲉⲧ ⲛⲙ̅ⲙⲁ ⲕ · ⲡ ⲉⲛⲧ ⲁ ⲛ ⲉⲦ ⲟⲩⲁⲁⲃ ⲧⲏⲣ ⲟⲩ ϣⲱⲡⲉ ⲛ̅ ϣⲃⲏⲣ ⲉⲣⲟ ϥ ⲉⲧⲃⲉ ⲡⲉϥ ⲧⲃ̅ⲃⲟ · ⲙⲛ̅ ⲧϥ̅ ϩⲁⲅⲛⲓⲁ ϫⲓ ⲛⲉ ϥ ⲟ ⲙ̅ ⲙⲟⲛⲟⲭⲟⲥ ϩⲁ ⲑ ⲏ ⲙ̅ⲡⲁⲧ ϥ̅ ϫⲓ ⲙ̅ ⲡ ⲧⲁⲓⲟ ⲛ̅ ⲧ ⲙⲛ̅ⲧ̅ ⲉⲡⲓ ⲥⲕⲟⲡⲟⲥ · ⲛⲓⲙ ⲉⲛⲉϩ Ⲡ ⲉⲧ ⲛⲁ ϭⲱϣⲧ̅ ⲉϩⲟⲩⲛ ϩⲙ̅ ⲡⲉⲕ ϩⲟ ⲛ ϥ̅ ⲧⲙ̅ ⲣ̅ ϩⲟⲧⲉ · ⲱ̅ Ⲡ ⲉⲧⲉⲣⲉ ⲛϥ̅ ⲃⲁⲗ ⲙⲟⲩϩ ⲛ̅ ⲑ ⲉ ⲙ̅ ⲡ ⲥⲟⲩ ⲛ̅ ϩⲧⲟⲟⲩⲉ · ⲉ ϥ ⲛⲏϫ ⲉⲃⲣⲏϭⲉ ⲉ ⲃⲟⲗ ⲛ̅ ⲟⲩⲟⲉⲓϣ ⲛⲓⲙ · Ⲱ̅ ⲛⲁⲓⲁⲧ ⲥ̅ ⲛ̅ ⲑ ⲏ ⲛ̅ⲧ ⲁ ⲥ ϥⲓ ϩⲁ ⲣⲟ ⲕ Ⲉⲓϣⲁⲛ ⲟⲩⲱϣ ϭⲉ ⲉ ⲧⲁⲩⲟ ⲛ̅ ⲛⲉⲕ ⲕⲁⲧⲟⲣⲑⲱⲙⲁ ⲧⲏⲣ ⲟⲩ · ϯ ϫⲓ ⲛ̅ ϩⲉⲛ ⲗⲟⲅⲱⲅⲣⲁⲫⲟⲥ ⲉⲣⲟ ⲓ · ⲛ̅ ⲑ ⲉ ⲙ̅ ⲙⲱⲩⲥⲏⲥ ⲡ ⲛⲟⲙⲟⲑⲉⲧⲏⲥ · ⲁⲩⲱ ⲡ ⲣⲉϥ ⲥⲙⲛ̅ ⲛⲟⲙⲟⲥ ϣⲁⲛⲧⲁ ⲟⲩⲱⲛϩ̅ ⲉⲃⲟⲗ ⲛ̅ ⲧⲕ̅ ⲙⲛ̅ⲧ̅ ϫⲱⲱⲣⲉ · ⲱ̅ ⲡ ⲡ ⲉⲧ ⲟⲩⲁⲁⲃ ⲛ̅ ⲧⲉⲗⲓⲟⲥ · ⲁⲡⲁ ⲡⲉⲥⲩⲛⲑⲓⲟⲥ · ⲉ ⲕ ⲧⲛ̅ⲧⲱⲛ ⲅⲁⲣ ⲉ ⲛ ⲉⲧ ⲟⲩⲁⲁⲃ ⲛ̅ ⲁⲛⲁⲭⲱⲣⲓⲧⲏⲥ ⲁⲡⲁ ⲡⲁⲗⲁ ⲙⲱⲛ · ⲙⲛ̅ ⲁⲡⲁ ⲡⲁϩⲱⲙⲱ · ⲙⲛ̅ ⲁⲡⲁ ⲡⲉⲧⲣⲱⲛⲓⲟⲥ ⲙⲛ̅ ⲁⲡⲁ ϩⲱⲣⲥⲓⲉⲥⲓⲟⲥ · ⲙⲛ̅ Ⲁⲡⲁ ⲑⲉⲱ̅ⲇⲟⲣⲟⲥ ⁛— ⲉ ⲕ ⲧⲛ̅ⲧⲱⲛ Ⲉ ⲡ ⲡ ⲉⲧ ⲟⲩⲁⲁⲃ ⲃⲁⲥⲓⲗⲓⲟⲥ ⲙⲛ̅ ⲅⲣⲏⲅⲟⲣⲓⲟⲥ · ⲡ ⲑⲉⲟⲗⲟⲅⲟⲥ · ⲉⲣⲉ ⲛⲓⲙ ⲧ ⲟⲟⲙⲉ ⲉ ⲡⲉ Ⲑⲣⲟⲛⲟⲥ ⲛ̅ ⲧ ⲙⲛ̅ⲧ̅ ⲟⲩⲏⲏⲃ ⲛ̅ ⲧⲕ̅ ϩⲉ · ⲛⲉⲕ ⲙⲛ̅ⲧ̅ ϫⲱⲱⲣⲉ · ⲇⲉ ⲛ̅ ϣⲡⲏⲣⲉ ⲙⲛ̅ ⲗⲁⲁⲩ ⲛ̅ ⲣⲱⲙⲉ · ⲛⲁ ϣ ⲉⲓⲙⲉ ⲉ ⲡⲉⲩ ϫⲱⲕ ⲉ ⲧⲁⲩⲟⲟ ⲩ ϩⲛ̅ ⲟⲩ ⲙⲟⲧⲛⲥ̅ · ⲁⲗⲗⲁ ⲛ ⲉⲛⲧ ⲁ ⲛ ⲛⲁⲩ ⲉⲣⲟ ⲟⲩ ϩⲛ̅ ⲛⲉⲛ ⲃⲁⲗ · ⲙⲛ̅ ⲛ ⲉⲛⲧ ⲁ ⲛ ⲥⲟⲧⲙ ⲟⲩ ϩⲛ̅ ⲛⲉⲙ ⲙⲁⲁϫⲉ ⲛⲙ̅ⲙⲁ ⲓ ⲗⲟⲅⲟⲥ ⲉ ⲟⲩⲉⲓ ϩⲛ̅ ⲛϥ̅ ⲙⲛ̅ⲧ̅ ϫⲱⲱⲣⲉ · ⲧⲉ ⲧⲁⲓ ⲉⲧ ⲛ̅ ⲛⲁ ⲧⲁⲩⲟⲟ ⲥ ⲧⲉⲛⲟⲩ ⁛— Ⲧⲉⲧⲛ̅ ⲙⲁⲓ ⲛⲟⲩⲧⲉ ⲅⲁⲣ ⲛ̅ ϣⲏⲣⲉ ⲥⲟⲟⲩⲛ ϫⲉ ⲣ̅ϣⲁⲛ ⲛ ⲉϩⲟⲟⲩ ⲙ̅ ⲡ ⲡⲁⲥⲭⲁ · ⲙ̅ ⲡⲉ ϩⲙⲉ ⲛ̅ ϩⲟⲟⲩ ϩⲱⲛ ⲉ ϩⲟⲩⲛ ϣⲁⲣⲉ ⲛ ⲁⲣⲭⲏⲉⲡⲓⲥⲕⲟⲡⲟⲥ ⲉⲧ ⲟⲩⲁⲁⲃ ⲛ̅ ⲛ ⲁⲗⲉⲝ ⲁⲛⲇⲣⲉⲩⲥ ⲧⲛ̅ⲛⲟⲟⲩ ⲟⲩ ⲕⲣⲓⲅⲙⲁ ⲉ ⲣⲏⲥ ϩⲛ̅ ⲕⲏⲙⲉ ⲧⲏⲣ ϥ̅ · ⲉ ϥ ⲥⲩⲙⲁⲛⲉ ⲛ̅ ⲛ ⲉⲡⲓⲥⲕⲟⲡⲟⲥ · ⲙⲛ̅ ⲛⲉ ⲕⲗⲏⲣⲓⲕⲟⲥ Ⲙⲛ̅ ⲡ ⲗⲁⲟⲥ ⲧⲏⲣ ϥ̅ ⲛ̅ ⲟⲣⲑⲟⲇⲟⲝⲟⲥ ϫⲉ ⲉ ⲥⲃ̅ⲧⲉ ⲧⲏⲩⲧⲛ̅ ϫⲉ ⲁ ⲛ ⲉϩⲟⲟⲩ ⲙ̅ ⲡ ⲡⲁⲥⲭⲁ ϩⲱⲛ ⲉϩⲟⲩⲛ · Ⲁⲩⲱ ϫⲉ ϣⲁ ⲧⲉⲧⲛ̅ ⲁⲣⲭⲉⲥⲑⲁⲓ ⲉ ⲡⲉ ϩⲙⲉ ⲛ̅ ϩⲟⲟⲩ ⲉⲧ ⲟⲩⲁⲁⲃ ⲛ̅ ⲥⲟⲩⲏⲏⲣ ⲛ̅ ⲁϣ ⲛ̅ ⲉⲃⲟⲧ ⲁⲩⲱ ϣⲁ ⲧⲉⲧⲛ̅ ⲃⲱⲗ ⲉⲃⲟⲗ ⲛ̅ ⲁϣ ⲛ̅ ⲛⲁⲩ · Ⲁ ⲡ ⲡⲁⲧⲣⲓ ⲁⲣⲭⲏⲥ ⲇⲉ ⲁⲡⲁ ⲇⲁⲙⲓⲁⲛⲟⲥ ⲡ ⲁⲣⲭⲏⲉⲡⲓⲥⲕⲟⲡⲟⲥ ⲛ̅ ⲣⲁⲕⲟⲧⲉ · ⲧⲛ̅ⲛⲟⲟⲩ ⲛ̅ ϩⲉⲛ ⲕⲗⲏⲣⲓⲕⲟⲥ ⲙ̅ ⲙⲁⲓ ⲛⲟⲩⲧⲉ ⲉ ⲣⲏⲥ ⲙⲛ̅ ⲡⲉϥ ⲕⲩⲣⲓⲅⲙⲁ ⲉⲧ ⲟⲩⲁⲁⲃ ⲉ ⲩ ϯ ⲙ̅ⲙⲟ ϥ ⲕⲁⲧⲁ ⲡⲟⲗⲓⲥ · ⲉⲡⲉⲓⲇⲏ Ⲡ ⲡ ⲉⲧ ⲟⲩⲁⲁⲃ ⲁⲡⲁ ⲇⲁⲙⲓⲁⲛⲟⲥ ⲡ ⲉ ⲛⲧ ⲁ ϥ ⲭⲉⲓⲣⲟⲇⲟⲛⲉⲓ ⲙ̅ ⲡ ⲡ ⲉⲧ ⲟⲩⲁⲁⲃ ⲁⲡⲁ ⲡⲉⲥⲩⲛⲑⲓⲟⲥ ⲛ̅ ⲉⲡⲓⲥⲕⲟⲡⲟⲥ ⲉ ⲧ ⲡⲟⲗⲓⲥ ⲕⲃⲧ̅ Ⲛⲧⲉⲣⲉ ⲙ̅ ⲙⲁⲓ ⲛⲟⲩⲧⲉ ⲇⲉ ⲛ̅ ⲕⲗⲏⲣⲓⲕⲟⲥ ϭⲟⲓⲗⲉ ⲉ ⲡⲉⲛ ⲡ ⲉⲧ ⲟⲩⲁⲁⲃ ⲛ ⲉⲓⲱⲧ ⲁⲡⲁ ⲡⲉⲥⲩⲛⲑⲓⲟⲥ · ⲁ ⲩ ϫⲓ ⲥⲙⲟⲩ ϩⲛ̅ ⲛϥ̅ ϭⲓϫ ⲉⲧ ⲟⲩⲁⲁⲃ · ⲁ ⲩ ϩⲙⲟⲟⲥ ⲉϩⲣⲁⲓ ⲁ ⲥ ϫⲱⲛϥ̅ ⲇⲉ ϩⲙ̅ ⲡⲉ ϩⲟⲟⲩ ⲉⲧ ⲙ̅ⲙⲁⲩ ⲕⲁⲧⲁ ⲡ ⲧⲱϣ ⲙ̅ ⲡ ⲛⲟⲩⲧⲉ ⲉⲣⲉ ϩⲉⲛ ⲛⲟϭ ⲛ̅ ⲣⲱⲙⲉ ϩⲙⲟⲟⲥ ϩⲁϩⲧⲏ ϥ ⁛— Ⲁ ⲩ ⲣⲱⲙⲉ ⲉ ϥ ⲏⲡ ⲉⲧⲛ̅ ⲥⲩⲛϩⲟⲣⲓⲁ ⲉ ⲩ ϣⲱⲱⲥ ⲡⲉ ⲉ ϥ ⲙⲟⲟⲛⲉ ⲛ̅ ⲛⲉϥ ⲉⲥⲟⲟⲩ ⲉⲓ ⲉϩⲟⲩⲛ ϩⲁϩⲧⲏ ϥ · ⲙ̅ ⲡⲉ ϩⲟⲟⲩ ⲉⲧ ⲙ̅ⲙⲁⲩ ϫⲉ ⲉ ϥ ⲛⲁ ϫⲓ ⲥⲙⲟⲩ ⲉⲃⲟⲗ ϩⲓⲧⲟⲟⲧ ϥ̅ · ⲕⲁⲧⲁ ⲟⲩ ⲉⲩⲕⲁⲓⲣⲓⲁ ⲇⲉ ⲛ̅ⲧⲉ ⲡ ⲛⲟⲩⲧⲉ · ⲁ ⲡ ϣⲱⲥ ϯ ⲡⲉϥ ⲟⲩⲟⲓ ⲉϩⲟⲩⲛ ⲙⲛ̅ⲛ̅ⲥⲁ ⲧⲣⲉ ϥ ϩⲉ ⲉ ⲡ ⲣⲟ ⲉ ϥ ⲟⲩⲱⲛ · ⲁⲩⲱ ⲁ ϥ ⲡⲁϩⲧ ϥ̅ ϩⲁ ⲛ ⲟⲩⲣⲏⲏⲧⲉ · ⲛ̅ ⲁⲡⲁ ⲡⲉⲥⲩⲛⲑⲓⲟⲥ ⲉⲣⲉ ⲛⲉ ⲕⲗⲏⲣⲓⲕⲟⲥ ⲙ̅ ⲡ ⲡⲁⲧⲣⲓⲁⲣⲭⲏⲥ ϩⲁϩⲧⲏ ϥ · ⲁⲩⲱ ⲛ̅ ⲧⲉⲣ ϥ̅ ⲧⲱⲟⲩⲛ ⲉϩⲣⲁⲓ ⲁ ϥ ⲁⲥⲡⲁⲍⲉ ⲛ̅ ⲛⲉϥ ⲟⲩⲣⲏⲏⲧⲉ ⲉⲧ ⲟⲩⲁⲁⲃ · Ⲁ ϥ ϯ ⲡⲉϥ ⲟⲩⲟⲓ ⲉ ⲛⲉϥ ϭⲓϫ ⲉⲧ ⲟⲩⲁⲁⲃ · ϫⲉ ⲉ ϥ ⲛⲁ ϫⲓ ⲥⲙⲟⲩ ⲁ ϥ ϭⲱϣⲧ̅ ⲉϩⲣⲁⲓ ϩⲁ ⲡⲉϥ ϩⲟ · ⲁ ϥ ⲥⲉⲕ ⲧϥ̅ ϭⲓϫ ⲉⲣⲟ ϥ · ⲙ̅ⲡⲉ ϥ ⲧⲁⲁ ⲥ ⲛⲁ ϥ · ⲁ ϥ ⲱϣ ⲇⲉ ⲉⲃⲟⲗ · ϫⲉ ⲛⲓⲙ ⲡ ⲉⲛ̅ⲧ ⲁ ϥ ⲟⲩⲉⲣ̅ϩ̅ ⲡⲉⲓ ⲡⲁⲣⲁⲃⲁⲧⲏⲥ · ⲉϩⲟⲩⲛ ⲉ ⲡⲉⲓ ⲙⲁ · ⲁⲩⲱ ⲡⲉⲓ ϣⲟⲩϥⲓ ⲛ̅ ⲧϥ̅ ⲁⲡⲉ · ⲃⲱⲕ ⲛⲁ ⲕ ⲙ̅ ⲡⲉⲓ ⲙⲁ · ⲡ ⲁⲕⲁⲑⲁⲣⲧⲟⲥ · ⲁⲩⲱ ⲡ ϥⲟⲧⲉ ⲙ̅ ⲡ ⲛⲟⲩⲧⲉ · ⲁⲙⲟⲩ ⲛⲟϫ ϥ̅ ⲉⲃⲟⲗ ⲛ̅ⲧⲟⲕ ⲱ̅ ⲓⲱ̅ⲥ̅ · Ⲁ ⲓ ⲁⲙⲁϩⲧⲉ ⲇⲉ ⲙ̅ⲙⲟ ϥ ⲁ ⲓ ⲛⲟϫ ϥ̅ ⲉⲃⲟⲗ ⲁⲛⲟⲕ ⲓ̅ⲱ̅ⲥ̅ ⲡⲉϥ ⲙⲁⲑⲉⲧⲏⲥ · ⲁ ⲓ ϫⲛⲟⲩ ϥ ⲇⲉ ⲛ̅ⲧⲉⲣ ⲉⲓ ⲣ̅ ⲡ ⲃⲟⲗ ⲙ̅ ⲡ ⲣⲟ ⲛ̅ ⲟⲩ ⲕⲟⲩⲓ ϫⲉ ⲛ̅ⲧ ⲁ ⲕ ⲣ ⲟⲩ ⲙ̅ ⲡ ⲟⲟⲩ ⲟⲛ ⲉⲣⲉ ⲡ ⲛⲟϭ ⲛ̅ ⲣⲱⲙⲉ ϭⲟⲛⲧ̅ ⲉⲣⲟ ⲕ ⲛ̅ ϯ ϩⲉ ⲧⲏⲣ ⲥ̅ ⲛⲁⲙⲉ ⲁ ϥ ⲣ̅ ⲡ ⲟⲟⲩ ⲧⲏⲣ ϥ̅ ⲉ ϥ ⲣⲟⲟⲩⲧ · ⲁⲩⲱ ⲉ ϥ ⲣⲁϣⲉ ϣⲁ ⲡ ⲛⲁⲩ ⲛ̅ⲧ ⲁ ⲕ ⲉⲓ ⲉ ϩⲟⲩⲛ ϣⲁⲣⲟ ϥ ⲉⲛⲉ ⲙ̅ⲡⲉ ⲕ ⲣ̅ ⲟⲩ ⲛⲟϭ ⲛ̅ ϩⲱⲃ ⲉ ⲙⲉϣϣⲉ ⲙ̅ ⲡ ⲟⲟⲩ · ⲛⲉⲣⲉ ⲧϥ̅ ⲟⲣⲅⲏ ⲛⲁ ϫⲉⲣⲟ ⲁⲛ ⲉϩⲟⲩⲛ ⲉⲣⲟ ⲕ ⲛ̅ ϯ ϩⲉ ⲧⲏⲣ ⲥ̅ ⁛— ⲕⲁⲓ Ⲡ ⲉⲣⲉⲣⲉ ⲛ̅ ⲣⲱⲙⲉ ⲙ̅ ⲡ ⲡⲁⲧⲣⲓ ⲁⲣⲭⲏⲥ ϩⲙⲟⲟⲥ ϩⲁϩⲧⲏ ϥ · Ϩⲟⲙⲟⲗⲟⲅⲉⲓ ⲇⲉ ⲛⲁ ⲓ · ϥ ⲥⲏϩ ⲅⲁⲣ ϫⲉ ⲟⲩ ⲱⲛϩ̅ ⲉⲃⲟⲗ ⲛ̅ ⲛⲉⲧⲛ̅ ⲛⲟⲃⲉ · ⲉ ⲛⲉⲧⲛ̅ ⲉⲣⲏⲩ ⲁⲩⲱ ⲛ̅ ⲧⲉⲧⲛ̅ ϣⲗⲏⲗ ϩⲁ ⲛⲉⲧⲛ̅ ⲉⲣⲏⲩ · ϫⲉⲕⲁⲥ ⲉⲩⲉ ⲕⲱ ⲛⲏ ⲧⲛ̅ ⲉⲃⲟⲗ ⁛— ⲁ ϥ ⲟⲩⲱϣⲃ̅ ⲇⲉ ⲛ̅ϭⲓ ⲡ ϣⲱⲥ · ⲉ ϥ ϫⲱ ⲙ̅ⲙⲟ ⲥ ϫⲉ ⲉⲧⲃⲉ ⲟⲩ ⲙ̅ⲡ ⲉⲓ ⲙⲟⲩ ⲙ̅ ⲡ ⲟⲟⲩ · ⲛ̅ⲧⲉⲣ ⲉⲓ ⲧⲱⲟⲩⲛ Ⲉ ⲓ ⲛ̅ⲕⲟⲧⲕ̅ ⲁ ⲥ ϣⲱⲡⲉ ⲇⲉ ⲙ̅ⲙⲟ ⲓ ⲉ ⲓ ⲙⲟⲟⲛⲉ · ⲙ̅ ⲡ ⲟⲟⲩ ϩⲙ̅ ⲡⲉⲓ ϣⲟⲛⲧⲉ · ⲁ ⲩ ⲥϩⲓⲙⲉ ⲡⲁⲣⲁⲅⲉ ⲙ̅ ⲡ ⲟⲟⲩ ϩⲓ ⲧⲉ ϩⲓⲏ ⲉ ⲓ ⲥⲟⲟⲩⲛ ⲙ̅ⲙⲟ ⲥ · ⲁ ⲓ ⲁⲙⲁϩⲧⲉ ⲙ̅ⲙⲟ ⲥ ϩⲛ̅ ⲧⲁ ⲙⲛ̅ⲧ̅ ⲁⲑ ⲏⲧ · ⲁ ⲓ ϣⲱⲡⲉ ⲛⲙ̅ⲙⲁ ⲥ · ⲉⲓ̈ⲙⲉ ⲉⲩⲉ · ϫⲉ ⲡ ⲛⲟϭ ⲛ̅ ⲣⲱⲙⲉ ⲛⲁ ⲉⲓⲙⲉ ⲁⲛ · ⲡ ϫⲥ̅ ⲡ ⲉⲧ ⲟ ⲙ̅ ⲙⲛ̅ⲧ̅ⲣⲉ ⲉ ⲧⲁ ⲯⲩⲭⲏ ϫⲉ Ⲛ̅ ⲧⲉ ⲩⲛⲟⲩ ⲛ̅ⲧ ⲁ ϥ ϭⲱϣⲧ̅ ⲉϩⲟⲩⲛ ⲉϩⲣⲁⲓ ⲁ ⲧⲁ ⲥⲩⲛⲏⲇⲓⲏⲥ ⲕⲓⲙ ⲉⲣⲟ ⲓ ⲙⲁⲩⲁⲁ ⲧ ϫⲉ ⲁ ϥ ⲉⲓⲙⲉ ⲉ ⲡ ⲉⲛⲧ ⲁ ⲓ̈ ⲁⲁ ϥ · Ⲁ ⲩ ⲛⲟϭ ⲇⲉ ⲛ̅ ⲛⲁϩ ϣⲗϥ̅ ϣⲱⲡⲉ ϩⲙ̅ ⲡⲁ ⲥⲱⲙⲁ ⲧⲏⲣ ϥ̅ · Ⲁⲩⲱ ⲁ ⲓ ⲉⲓ ϫⲉ ⲉ ⲓ ⲛⲁ ϩⲉ ⲉϩⲣⲁⲓ ⲉϫⲙ̅ ⲡⲁ ϩⲟ ⲛ̅ⲥⲁⲃⲏⲗ ϫⲉ ⲁ ⲕ ⲁⲙⲁϩⲧⲉ ⲙ̅ⲙⲟ ⲓ ⲁ ⲕ ⲉⲛⲧ̅ ⲉⲃⲟⲗ ϩⲙ̅ ⲡ ⲣⲟ · ⲉ ⲥ ϫⲡⲉ ⲁ ⲓ ⲟⲩⲱ · ⲉ ⲓ ϩⲉ ⲉ ϩⲣⲁⲓ ⲉϫⲙ̅ ⲡⲁ ϩⲟ · ⲛ̅ⲧⲟϥ Ⲇⲉ ⲡ ϣⲱⲥ ⲉⲧ ⲙ̅ⲙⲁⲩ ⲁ ϥ ⲉⲓⲛⲉ ⲛ̅ ϩⲉⲛ ϩⲁⲗⲱⲙ ϩⲛ̅ ⲟⲩ ⲃⲓⲣⲉ · ⲡⲉϫⲁ ϥ ⲛⲁ ⲓ ϫⲉ ϯ ⲡⲁⲣⲁ ⲕⲁⲗⲉⲓ ⲙ̅ⲙⲟ ⲕ ϫⲓ ⲛ̅ ⲛⲉⲓ ⲕⲟⲩⲓ ⲛ̅ ϩⲁⲗⲱⲙ ⲛ̅ⲧⲟⲟⲧ ⲛ ⲅ̅ ϫⲟⲟⲩ ⲉⲃⲟⲗ ⲉ ⲛⲉⲓ ⲣⲱⲙⲉ ⲉⲧ ϩⲁϩⲧⲏ ⲕ · ⲉ ⲫ ⲟⲥⲟⲛ · ⲁ ⲓ ⲛ̅ⲧ ⲟⲩ ⲙ̅ⲡⲣ̅ ⲗⲩⲡⲏ ⲙ̅ⲙⲟ ⲓ̈ · Ⲁ ⲓ ⲟⲩⲱϣⲃ̅ ⲇⲉ ⲡⲉϫⲁ ⲓ ⲛⲁ ϥ ϫⲉ ⲛ̅ ⲧⲛ ⲁ ϣ ϫⲓⲧ ⲟⲩ ⲁⲛ · ⲁϫⲛ̅ ⲧⲉ ⲥⲃⲱ ⲙ̅ ⲡ ⲛⲟϭ · ⲛ̅ ⲣⲱⲙⲉ · ⲙⲏⲡⲟⲧⲉ ⲛ ϥ̅ ⲉⲓⲙⲉ ⲛ ϥ̅ ϩⲟⲟⲩϣ ⲉⲣⲟ ⲓ · ⲁ ϥ ⲟⲩ ⲱϣⲃ̅ Ⲇⲉ ⲡⲉϫⲁ ϥ ⲛⲁ ⲓ · ϫⲉ ϯ ⲱⲣ̅ⲕ̅ ⲉⲣⲟ ⲕ ⲙ̅ ⲡ ⲛⲟⲩⲧⲉ ⲡ ⲡⲁⲛⲧⲱⲕⲣⲁⲧⲱⲣ · ϫⲉⲕⲁⲥ ⲉⲕⲉ ϫⲓⲧ ⲟⲩ ⲛ̅ⲧⲟⲟⲧ · ⲛ ⲅ̅ ⲧⲁⲁ ⲩ ⲛ̅ ⲛ̅ ϩⲏⲕⲉ ϩⲁⲣⲟ ⲓ · ⲁⲛⲟⲕ ⲇⲉ ϩⲙ̅ ⲡ ⲧⲣⲁ Ⲥⲱⲧⲙ̅ ⲉ ⲡ ⲣⲁⲛ ⲉⲧ ϩⲁ ϩⲟⲧⲉ ⲙ̅ ⲡ ⲛⲟⲩⲧⲉ ·ⲁ ⲓ ⲣ̅ ϩⲟⲧⲉ ⲁ ⲓ ϫⲓⲧ ⲟⲩ ⲛ̅ ⲧⲟⲟⲧ ϥ̅ ⲉⲧⲃⲉ ⲡ ⲁⲛⲁϣ ⲙ̅ ⲡ ϫ̅ⲥ̅ · ⲁ ⲓ ϥⲓⲧ ⲟⲩ · ⲁ ⲓ ⲛⲟϫ ⲟⲩ ⲉϫⲛ̅ ϩⲉⲛ ⲕⲉ ϩⲁⲗⲱⲱⲙ · ⲉ ⲁ ⲩ ⲉⲛⲧ ⲟⲩ ⲛⲁ ⲓ ⲙ̅ ⲡⲉ ϩⲟⲟⲩ ⲉⲧ ⲙ̅ⲙⲁⲩ · ⲉ ⲓ ϫⲱ ⲙ̅ⲙⲟ ⲥ ϩⲙ̅ ⲡⲁ ϩⲏⲧ · ϫⲉ ⲛ̅ ϯ ⲛⲁ ⲕⲁ ⲡ ⲛⲟϭ ⲛ̅ ⲣⲱⲙⲉ ⲁⲛ · ⲉ ⲉⲓⲙⲉ ⲉⲣⲟ ⲓ ϩⲟⲗⲱⲥ · ⲁ ⲥ ϣⲱⲡⲉ ⲇⲉ Ⲙ ⲡ ⲛⲁⲩ ⲛ̅ ⲣⲟⲩϩⲉ ⲙ̅ ⲡⲉ ϩⲟⲟⲩ ⲉⲧ ⲙ̅ⲙⲁⲩ · ⲛ̅ⲧⲉⲣⲉ ⲧ ⲉⲥⲩⲭⲓⲁ ⲇⲉ ϣⲱⲡⲉ · ⲁ ϥ ⲧⲱⲟⲩⲛ Ⲇⲉ ϫⲉ ⲉ ϥ ⲛⲁ ϯ ⲡⲁⲛ‐ ϩⲱⲗⲟⲙⲁ ⲛ̅ ⲛⲉ ⲕⲗⲏⲣⲓⲕⲟⲥ · ⲡⲉϫⲁ ϥ ⲇⲉ ⲛⲁ ⲓ · ϫⲉ ⲉϣⲱⲡⲉ ⲁ ⲩ ⲛ̅ ϩⲁⲗⲱⲙ ⲛⲁ ⲕ ⲙ̅ ⲡ ⲟⲟⲩ · ⲁⲛⲓ ϩⲟⲓⲛⲉ ⲛⲁ ⲓ ⲛ̅ ⲧⲁ ⲧⲛ̅ⲛⲟⲟⲩⲥ ⲟⲩ ⲛ̅ ⲛⲉ ⲕⲗⲏⲣⲓⲕⲟⲥ · ⲙ̅ ⲡ ⲁⲣⲭⲏ ⲉⲡⲓⲥⲕⲟⲡⲟⲥ · ⲁ ⲓ ϫⲓ ⲇⲉ ⲛ̅ ⲛ̅ ϩⲁⲗⲱⲙ ⲧⲏⲣ ⲟⲩ ⲁ ⲓ ⲛⲉϫ ⲡⲁ ⲡ ϣⲱⲥ ⲉϫⲱ ⲟⲩ · ⲛ̅ⲧⲉⲣⲉ ϥ ϭⲱϣⲧ̅ ⲇⲉ ⲉϫⲱ ⲟⲩ · ⲡⲉϫⲁ ϥ ⲛⲁ ⲓ ϫⲉ ⲁⲛⲓ ⲟⲩ ⲡⲓ̈ⲛⲁⲝ ⲛⲁ ⲓ ⲉ ⲡⲉⲓ ⲙⲁ · ⲁⲩⲱ ⲁ ϥ ⲧⲁⲩⲟ ⲙ̅ ⲡⲉⲓ ⲁⲓⲛⲓⲅⲙⲁ · ⲛ̅ ϯ ϩⲉ ⲉ ϥ ϫⲱ ⲙ̅ⲙⲟ ⲥ ϫⲉ ⲟⲩ ⲣⲱⲙⲉ ⲙ̅ ⲡ ⲟⲟⲩ ⲉⲣⲉ ⲛⲉϥ ⲃⲁⲗ ⲟⲩⲱⲛ ⲉ ⲙⲛ̅ ⲗⲁⲁⲩ ⲛ̅ ⲕⲁⲕⲉ ⲡⲓⲣⲉ ⲉⲃⲟⲗ ⲛ̅ϩⲏⲧ ⲟⲩ · ⲛ ϥ̅ ϩⲉⲃⲥ̅ ⲛϥ̅ ⲃⲁⲗ ⲙ̅ ⲡⲉ ϩⲟⲟⲩ ⲙⲛ̅ ⲧⲉ ⲩϣⲏ ⲡ ϥ̅ ⲙⲟⲟϣⲉ ϩⲱⲥ ⲃⲗ̅ⲗⲉ · ⲕⲁⲓ ⲡ ⲉⲣⲈⲣⲉ ⲛϥ̅ ⲃⲁⲗ ⲉ ⲩ ⲟ ⲛ̅ ⲟⲩⲟⲉⲓⲛ · ⲙⲏ ⲙⲛ̅ ⲣⲱⲙⲉ ⲛⲓⲙ · ⲉⲧ ⲛⲁⲩ ⲉⲣⲟ ϥ · ⲛⲁ ϫⲡⲓⲟ ϥ ⲁⲛ · ϫⲉ ⲉⲧⲃⲉ ⲟⲩ ⲁ ⲡ ⲛⲟⲩⲧⲉ · ϯ ⲡ ⲟⲩⲟⲉⲓⲛ ⲉ ⲛⲉⲕ ⲃⲁⲗ · ⲁ ⲕ ⲙⲉⲣⲉ ⲡⲉ ⲥ ⲭⲏⲙⲁ ϩⲱⲱ ϥ ⲛ̅ ⲛ̅ ⲃⲗ̅ⲗⲉ ⲛⲁⲓ ⲉⲧ ⲙⲟⲟϣⲉ ϩⲙ̅ ⲡ ⲕⲁⲕⲉ ⲟⲩⲟⲉⲓϣ ⲛⲓⲙ · ϯ ϩⲟⲙⲟⲗⲟⲅⲉⲓ ⲛⲏ ⲧⲛ̅ ϫⲉ ⲛ̅ⲧⲉⲣⲉ ⲡⲁ ⲉⲓⲱⲧ ⲟⲩⲱ ⲉ ϥ ϫⲱ ⲉⲣⲟ ⲓ ⲛ̅ ⲛⲁⲓ̅ ⲁ ϥ ϫⲓ ⲛ̅ ⲛ̅ ϩⲁⲗⲱⲙ ⲧⲏⲣ ⲟⲩ ⲛ̅ⲧ ⲁ ⲡ ϣⲱⲥ ⲧⲁⲁ ⲩ ⲛⲁ ⲓ̈ ⲁ ϥ ⲡⲟⲣϫ ⲟⲩ ⲉⲃⲟⲗ · ⲁ ϥ ⲕⲁⲁ ⲩ ⲉⲃⲟⲗ ϩⲓϫⲙ̅ ⲡ ⲡⲓⲛⲁⲝ ⲡⲉϫⲁ ϥ ⲛⲁ ⲓ · ϫⲉ ⲛⲉⲓ ϩⲁⲗⲱⲙ ⲛⲁⲓ ϯ ϫⲱ ⲙ̅ⲙⲟ ⲥ ⲛⲁ ⲕ ϫⲉ ⲛⲁ ⲡ ϣⲱⲥ ⲛⲉ ⲛ̅ⲧ ⲁ ⲓ ⲧⲣⲉ ⲩ ⲛⲟϫ ϥ̅ ⲉⲃⲟⲗ ⲙ̅ ⲡ ⲟⲟⲩ · ⲛ̅ⲧⲉⲣ ⲕ̅ ⲛⲟϫ ϥ̅ ⲇⲉ ⲉⲃⲟⲗ ⲛ̅ⲧ ⲁ ⲕ ϫⲓⲧ ⲟⲩ ⲛ̅ⲧⲟⲟⲧ ϥ̅ · ⲁⲛⲁⲩ ϭⲉ ⲟⲩⲛ · ϫⲉ ⲉ ⲕ ⲧⲛ̅ⲧⲱⲛ ⲉ ⲛⲓⲙ · ⲉ ⲕ ⲧⲛ̅ⲧⲱⲛ ⲉ ⲅⲓⲉⲍⲉⲓ ⲡⲁⲓ ⲉⲧ ϣⲙ̅ϣⲉ ϩⲁⲣⲁⲧ ϥ̅ ⲛ̅ ⲉⲗⲓ̅ⲥⲁⲓⲟⲥ ⲡⲁⲓ ⲛ̅ⲧ ⲁ ϥ ⲕⲧⲉ ⲡ ⲣⲱⲙⲉ ⲉ ⲡⲁϩⲟⲩ ⲉ ⲁ ϥ ϫⲓ ⲛ̅ⲧⲟⲟⲧ ϥ̅ ⲙ̅ ⲡ ϭⲓⲛϭⲱⲣ ⲥⲛⲁⲩ ⲙⲛ̅ ⲧⲉ ⲥⲧⲟⲗⲏ ⲥⲛ̅ⲧⲉ · ⲁⲛⲁⲩ ϭⲉ ϫⲉ ⲛ̅ⲧ ⲁ ⲉⲗⲓⲥⲁⲓⲟⲥ ⲥϩⲟⲩⲱⲣ̅ ϥ̅ ⲛ̅ ⲁϣ ⲛ̅ ϩⲉ · ⲉ ⲁ ϥ ⲧⲣⲉ ⲡ ⲥⲱⲃϩ̅ ⲛⲁⲓⲙⲁⲛ ⲧⲱⲱϭⲉ ⲉ ⲡⲉϥ ⲥⲱⲙⲁ · ⲧⲉⲛⲟⲩ ϭⲉ Ⲧⲱⲟⲩⲛ ⲛ ⲅ̅ ϫⲓⲧ ⲟⲩ ⲛⲁ ϥ ⲉ ⲡ ⲙⲁ ⲉⲧ ⲕ̅ ⲛⲁ ϭⲛ̅ⲧ ϥ̅ ⲛ̅ϩⲏⲧ ϥ̅ · Ⲛⲁⲙⲉ ⲣ̅ϣⲁⲛ ⲧ ⲡⲁϣⲉ ⲛ ⲧⲉ ⲩϣⲏ ϣⲱⲡⲉ ⲛ̅ⲛⲉ ⲕ ⲛ̅ⲕⲟⲧⲕ̅ · ϩⲙ̅ ⲡⲉⲓ ⲧⲟⲡⲟⲥ · ϣⲁⲛⲧ ⲕ̅ ⲧⲁⲁ ⲩ ⲛⲁ ϥ · ⲡⲉϫⲁ ⲓ ⲛⲁ ϥ ϫⲉ ⲕⲱ ⲛⲁ ⲓ ⲉⲃⲟⲗ ⲡⲁ ⲉⲓⲱⲧ · Ⲛ̅ⲧⲉⲣ ⲉⲓ ⲛⲟϫ ϥ̅ ⲉⲃⲟⲗ ⲁ ϥ ⲱⲣ̅ⲕ̅ ⲉⲣⲟ ⲓ ⲛ̅ ϩⲉⲛ ⲛⲟϭ ⲛ̅ ⲁⲛⲁϣ · ⲁⲛⲟⲕ ⲇⲉ ⲁ ⲓ ⲣ̅ ϩⲟⲧⲉ ϩⲏⲧ ϥ̅ ⲙ̅ ⲡ ⲁⲛⲁϣ ⲙ̅ ⲡ ϫⲥ̅ · ⲁ ⲓ ϫⲓⲧ ⲟⲩ ⲛ̅ⲧⲟⲟⲧ ϥ̅ · ⲁ ϥ ⲟⲩⲱϣⲃ̅ ⲇⲉ ⲉ ϥ ϫⲱ ⲙ̅ⲙⲟ ⲥ · ϫⲉ ⲙ̅ⲡⲣ̅ⲧⲣⲉ ⲡ ⲛⲉϩ ⲙ̅ ⲡ ⲣⲉϥ ⲣ̅ ⲛⲟⲃⲉ ⲧⲱϩ ⲥ̅ ⲉ ⲧⲁ ⲁⲡⲉ · ⲡⲁⲩⲗⲟⲥ ϩⲱⲱ ϥ Ⲡ ⲗⲁⲥ ⲙ̅ ⲡⲉ ⲥϯ ⲛⲟⲩϥⲉ ϫⲱ ⲙ̅ⲙⲟ ⲥ ϩⲛ̅ ⲧⲉϥ ⲉⲡⲓⲥⲧⲟⲗⲏ ⲉ ϥ ⲥϩⲁⲓ ⲛ̅ ⲛ ⲕⲟⲣⲓⲛ ⲑⲓⲟⲥ ϫⲉ Ⲁ ⲓ ⲥϩⲁⲓ ⲛⲏ ⲧⲛ̅ ϩⲛ̅ ϯ ⲉⲡⲓⲥⲧⲟⲗⲏ · ϫⲉ ⲙ̅ⲡⲣ̅ ⲧⲱϩⲙ̅ ⲛ̅ ⲡⲟⲣⲛⲟⲥ ⲁⲩⲱ ⲟⲛ ϫⲉ ⲡⲁⲓ ⲛ ϯ ⲙⲉⲓ ⲛⲉ · ⲉϣⲱⲡⲉ ⲟⲩ ⲡⲟⲣⲛⲟⲥ ⲡⲉ · ⲙ̅ⲡⲣ ⲟⲩⲱⲙ ⲛⲙ̅ⲙⲁ ϥ · Ⲁⲩⲱ ⲟⲛ ϫⲉ ⲙ̅ ⲡⲟⲣⲛⲟⲥ ⲙⲛ̅ ⲛ̅ ⲛⲟⲉⲓⲕ ⲛ ⲉⲧⲉⲣⲉ ⲡ ⲛⲟⲩⲧⲉ ⲛⲁ ⲕⲣⲓⲛⲉ ⲙ̅ⲙⲟ ⲟⲩ · ⲁⲩⲱ Ⲟⲛ ϫⲉ ⲙⲏⲡⲱⲥ ⲟⲩⲛ ⲟⲩ ⲡⲟⲣⲛⲟⲥ · ⲉ ϥ ⲥⲱⲱϥ ⲛ̅ ⲑ ⲉ ⲛ̅ ⲏⲥⲁⲩ · Ⲁⲩⲱ ⲟⲛ ϫⲉ ⲙ̅ ⲡⲟⲣⲛⲟⲥ ⲛⲁ ⲕⲗⲏⲣⲟⲛⲟⲙⲉⲓ ⲁⲛ ⲛ̅ ⲧ ⲙⲛ̅ⲧ ⲉⲣⲟ ⲛ̅ ⲙ̅ ⲡⲏⲩⲉ · ⲃⲱⲕ ϭⲉ ⲧⲉⲛⲟⲩ ⲧⲁⲁ ⲩ ⲛⲁ ϥ · Ⲁⲣⲏⲩ ⲧⲛ̅ ⲛⲁ ⲉϣ ϭⲙ̅ϭⲟⲙ ⲉ ⲧⲟⲩϫⲉ ⲧⲉϥ ⲯⲩⲭⲏ ⲛ̅ⲧⲟⲟⲧ ϥ̅ ⲙ̅ ⲡ ⲇⲓⲁⲃⲟⲩⲗⲟⲥ · ϫⲉ ⲟⲩ ⲉⲃⲓⲏⲛ ϩⲱⲱ ϥ ⲡⲉ ⁛— Ⲁ ⲓ ⲃⲱⲕ ϭⲉ ⲁ ⲓ ⲧⲁⲁ ⲩ ⲛⲁ ϥ ⲛ̅ ⲣⲟⲩϩⲉ ⲙ̅ ⲡⲉ ϩⲟⲟⲩ ⲉⲧ ⲙ̅ⲙⲁⲩ · ⲁ ⲓ ⲕⲧⲟ ⲓ ⲉ ⲡⲁ ⲙⲁⲕⲁⲧⲁ ⲙ̅ ⲡⲁⲣⲁⲅⲅⲉⲗⲓⲁ ⲙ̅ ⲡⲁ ⲉⲓⲱⲧ ⲉⲧ ⲟⲩⲁⲁⲃ ⁛— ⲁ ⲧⲉⲧⲛ̅ ⲉⲓⲙⲉ ϭⲉ ϫⲉ ⲟⲩ ⲡⲛ̅ⲁ̅ ⲧⲟ ⲫⲟⲣⲟⲥ · ⲁⲩⲱ ⲛ̅ ⲇⲓⲕⲁⲓⲟⲥ ⲡⲉ ⲡⲉⲛ ⲉⲓⲱⲧ ⲛ̅ ⲇⲓⲕⲁⲓⲱⲥ ⲁⲡⲁ ⲡⲉⲥⲩⲛⲑⲓⲟⲥ ⁛— Ⲉϣϫⲉ ⲙ̅ⲙⲟⲛ ⲥⲱⲧⲙ̅ ⲉ ⲡⲉ ⲇⲓⲏ ⲅⲏⲙⲁ ⲛ̅ ⲧⲉⲧⲛ̅ ⲣ ϣⲡⲏⲣⲉ ⁛ Ⲁ ⲥ ϣⲱⲡⲉ ⲇⲉ Ⲟⲛ ⲛ̅ ⲟⲩ ϩⲟⲟⲩ · ⲁ ⲡⲁ ϫⲥ̅ ⲛ̅ ⲉⲓⲱⲧ ⲧⲛ̅ⲛⲟⲟⲩ ⲧ ⲛ̅ ⲟⲩ ⲁⲡⲟⲕⲣⲏⲥⲓⲥ · ⲉ ⲛ ⲁⲛⲁⲅⲕⲁⲓⲟⲛ ⲉ ⲙ ⲙⲉⲣⲟⲥ ⲛ̅ ϫⲏⲏⲙⲉ · ⲁ ⲡ ⲛⲁⲩ ⲡⲣⲟⲕⲟⲡⲕⲉⲓ ⲉ ⲡⲉ ϩⲟⲩⲟ ⲙ̅ⲡⲁⲧ ⲉⲓ ⲕⲧⲟ ⲓ ⲉ ⲁ ⲧⲉ ⲩϣⲏ ϣⲱⲡⲉ ⁛ Ⲛ̅ⲧⲉⲣ ⲉⲓ ⲉⲓ ⲇⲉ ϩⲓ ⲧⲉ ϩⲓⲏ ⲉⲧ ϩⲓϩⲟⲩⲛ · ⲉⲓⲥ ϩⲟⲓⲧⲉ ⲥⲛ̅ⲧⲉ ⲁ ⲩ ϯ ⲡⲉⲩ ⲟⲓ ⲉⲣⲟ ⲓ ⲛⲉ ⲓ ⲧⲁⲗⲏⲩ ⲉ ⲡ ⲉⲓⲟ · ⲁⲩⲱ ⲁ ⲩ ϯ ⲡⲉⲩ ⲟⲩⲟⲓ ⲉ ⲡ ⲉⲓⲟ · ϩⲱⲥⲧⲉ ϫⲉ ⲉ ⲩ ⲛⲁ ⲡⲱϩ ⲙ̅ⲙⲟ ϥ · ⲛⲁⲙⲉ ⲁ ⲛⲉⲩ ⲟⲃϩⲉ ⲧⲁϩⲉ ⲛⲁ ⲟⲩⲣⲏⲏⲧⲉ ⲡⲁⲣⲁ ⲟⲩ ⲕⲟⲩⲓ · ⲁ ⲓ ⲱϣ ⲇⲉ ⲉⲃⲟⲗ ⲉ ⲓ ϫⲱ ⲙ̅ⲙⲟ ⲥ · ϫⲉ ⲛⲉ ϣⲗⲏⲗ ⲙ̅ ⲡⲁ ⲉⲓⲱⲧ ⲃⲟⲏⲑⲉⲓ ⲉⲣⲟ ⲓ ⲉ ⲧ ⲧⲁⲡⲣⲟ ⲛ̅ ⲛⲉ ⲑⲏⲣⲓⲟⲛ · ⲁⲩⲱ ⲙ̅ⲡⲁⲧⲉ ⲡ ϣⲁϫⲉ ⲥⲱⲗⲡ̅ ϩⲛ̅ ⲣⲱ ⲓ · ⲁ ⲛⲉ ⲑⲏⲣⲓⲟⲛ ⲁⲛⲁⲭⲱⲣⲉⲓ ⲛⲁ ⲩ ⲙ̅ⲡ ⲟⲩ ⲃⲗⲁⲡⲧⲉⲓ ⲙ̅ⲙⲟ ⲓ ⲗⲁⲁⲩ · ⲁ ⲩ ⲣ̅ ⲑ ⲉ ϩⲱⲥ ϫⲉ ⲉ ⲩ ⲇⲓ ⲟⲩⲟⲓ ⲛ̅ⲥⲱ ⲟⲩ ϩⲓⲧⲛ̅ ⲑ ⲉ ⲉⲧ ⲟⲩ ⲡⲏⲧ ⲙ̅ⲙⲟ ⲥ · ϩⲓⲧⲙ̅ ⲡ ⲁϣⲁⲓ ⲙ̅ ⲡⲉⲩ ϫⲗ̅ϩⲏⲥ ⁛— Ⲛ̅ ⲧⲉⲣ ⲟⲩ ⲥⲱⲧⲙ̅ ⲉ ⲡ ⲣⲁⲛ ⲙ̅ ⲡ ⲛⲟϭ ⲛ̅ ⲣⲱⲙⲉ · ⲁⲡⲁ ⲡⲉⲥⲩⲛⲑⲓⲟⲥ · ⲛ̅ⲧⲉⲣ ⲉⲓ ⲙⲟⲟϣⲉ ⲇⲉ ⲟⲛ ⲛ̅ ⲕⲉ ⲕⲟⲩⲓ · ⲁ
2	0	sText1	ϩⲉⲛ ⲱⲛϣ︦ ϯ ⲡⲉⲩ ⲟⲩⲟⲓ ⲉⲣⲟ ⲓ ⲁ ⲩ ⲛⲉϫ ⲇⲉ ⲛ ⲁϣⲏ ⲛ︦ ⲉⲓⲧⲛ︦ ⲉ ⲡ ϫⲓⲥⲉ ⲉ ⲁ ⲩ ⲛⲟϭ ⲛ︦ ϣⲟⲉⲓϣ ⲧⲱⲟⲩⲛ ⲉϫⲱ ⲓ · ⲁⲩⲱ ⲡ ⲕⲉ ⲧⲃ︦ⲛⲏ ⲉ ϯ ⲧⲁⲗⲏⲩ ⲉⲣⲟ ϥ · ⲁ ⲓ ⲕⲁ ⲧⲟⲟⲧ ⲉⲃⲟⲗ · ⲁ ⲓ ⲱϣ ⲉⲃⲟⲗ ⲟⲛ ϫⲉ ⲡ ⲛⲟⲩⲧⲉ ⲙⲛ︦ ⲛⲉ ϣⲗⲏⲗ · ⲙ︦ ⲡⲁ ⲉⲓⲱⲧ ⲉⲧ ⲟⲩⲁⲁⲃ · ⲁⲡⲁ ⲡⲉⲥⲩⲛⲑⲓⲟⲥ ⲡ ⲉⲛⲧ ⲁ ϥ ⲛⲁϩⲙⲉ ⲧ ⲉ ⲧ ⲧⲁⲡⲣⲟ ⲛ︦ ⲛ︦ ϩⲟⲓⲧⲉ · ⲉⲕⲉ ⲛⲁϩⲙⲉ ⲧ ⲟⲛ · ⲧⲉⲛⲟⲩ ⲉ ⲧ ⲧⲁⲡⲣⲟ ⲛ︦ ⲛⲉⲓ ⲟⲩⲱⲛϣ︦ · ⲁⲩⲱ ⲙ︦ⲡⲁⲧⲉ ⲡ ϣⲁϫⲉ ⲥⲱⲗⲡ︦ ϩⲛ︦ ⲣⲱ ⲓ · ⲁ ⲟⲩⲁ ϩⲛ︦ ⲛ︦ ⲱⲛϣ ⲉⲧ ⲙ︦ⲙⲁⲩ ⲛⲉϫ ⲟⲩ ⲛⲟϭ ⲛ︦ ϩⲣⲟⲟⲩ ⲁ ⲩ ⲁⲛⲁⲭⲱⲣⲉⲓ ⲛⲁ ⲩ ⲧⲏⲣ ⲟⲩ · ϩⲓ︦ⲧⲛ︦ ⲛⲉ ϣⲗⲏⲗ · ⲙ︦ ⲡⲁ ⲉⲓⲱⲧ ⲉⲧ ⲟⲩⲁⲁⲃ · ⲁⲡⲁ ⲡⲉⲥⲩⲛⲑⲓⲟⲥ · ⲁ ⲩ ⲁⲛⲁⲭⲱⲣⲉⲓ ⲛⲁ ⲩ ⲧⲏⲣ ⲟⲩ ϩⲓⲧⲛ︦ ⲛⲉ ϣⲗⲏⲗ ⲙ︦ ⲡⲁ ⲉⲓⲱⲧ ⲉⲧ ⲟⲩⲁⲁⲃ · ⲁⲡⲁ ⲡⲉⲥⲩⲛⲑⲉⲓⲟⲥ · ⲁⲛⲟⲕ ⲇⲉ ϩⲱⲱ ⲧ Ⲁ ⲓ ⲃⲱⲕ ⲉ ϩⲏⲧ ⲉ ⲡ ⲧⲟⲟⲩ ⲛ︦ ⲧⲥⲛ︦ⲧⲏ · ⲉ ⲓ ϯ ⲉⲟⲟⲩ ⲙ︦ ⲡ ⲛ ⲟ ⲩ ⲧⲉ ⲉϫⲛ︦ ⲛ ⲉⲛ︦ⲧ ⲁ ⲩ ϣⲱⲡⲉ ⲙ︦ⲙⲟ ⲓ ϫⲉ ⲁ ϥ ⲛⲁϩⲙⲉ ⲧ ⲉ ⲧ ⲧⲁⲡⲣⲟ ⲛ︦ ⲛⲉ ⲑⲏⲣⲓⲟⲛ ⲉⲧ ϩⲟⲟⲩ · ⲛ︦ⲧⲉⲣ ⲉⲓ ⲃⲱⲕ ⲇⲉ ⲉ ϩⲏⲧ · ⲁ ⲓ ϩⲉ ⲉⲣⲟ ⲥ ⲉⲣⲉ ⲡ ⲡ ⲉⲧ ⲟⲩⲁⲁⲃ · ⲙⲉⲗⲏⲧⲁ ϩⲛ̄ ⲛⲉ ⲡⲣⲟⲫⲏⲧⲏⲥ ϣⲏⲙ · ⲁ ⲓ ϫⲓ ⲇⲉ ⲙ̄ ⲡ ⲧⲃ︦ⲛⲏ ⲉϩⲟⲩⲛ ⲉ ⲡⲉ ⲥⲧⲁⲩⲗⲟⲛ · ⲛ̄ ⲛ︦ ⲧⲃ̄ⲛⲟⲟⲩⲉ · ⲁ ⲡⲁ ⲉⲓⲱⲧ ⲇⲉ ϭⲱϣⲧ̄ ⲉ ⲡ ⲉⲥⲏⲧ ⲉϫⲱ ⲓ ⲉⲃⲟⲗ ϩⲛ̄ ϫⲟⲉ ⲙ︦ ⲡ ⲡⲩⲣⲅⲟⲥ · ⲡⲉϫⲁ ϥ ⲛⲁ ⲓ ϫⲉ ⲱ̄ ⲓ︦ⲱ︦ⲥ︦ · ⲁ ⲓ̄ ⲣ̄ⲟⲩ[ⲱ] ⲛⲁ ϥ · ϫⲉ ⲥⲙⲟⲩ ⲉⲣⲟ ⲓ ⁘ⲻ ⲡⲁ ⲉⲓⲱⲧ · ⲡⲉϫⲁ ϥ ⲛⲁ ⲓ ϫⲉ ⲙ̄ⲡⲉ ⲓ ϫⲟⲟ ⲥ ⲛⲁ ⲕ ϫⲉ ⲣ̄ ϣⲁ ⲛ ⲛ ⲛⲁⲩ ⲡⲣⲟⲕⲟⲡⲧⲉⲓ ⲙ̄ⲡⲣ̄ ⲉⲓ ⲉ ϩⲏⲧ · ϣⲁⲛⲧⲉ ⲡ ⲛⲁⲩ ⲛ︦ ϣⲱⲣⲡ︦ ϣⲱⲡⲉ · ⲡⲁⲣⲁ ⲕⲉ ⲕⲟⲩⲓ · ⲁ ⲛⲉ ⲑ̣ⲱⲣⲓⲟⲛ ⲁ ⲛ ϩⲁⲗⲁⲥⲕⲉ ⲙ︦ⲙⲟ ⲕ · ⲛ̄ⲥⲁⲃⲏⲗ ⲉⲧⲃⲉ ⲧ ⲙⲛ̄ⲧ̄ ⲛⲁⲏⲧ ⲙ︦ ⲡ ⲛⲟⲩⲧⲉ · ⲁ ⲧⲉⲧⲛ̄ ⲛⲁⲩ ϭⲉ ⲱ̄ ⲛⲁ ⲙⲉⲣⲁⲧⲉ ϫⲉ ϩⲱⲃ ⲛⲓⲙ ⲉ ϣⲁ ϥ ϣⲱⲡⲉ ϣⲁ ϥ ⲉⲓⲙⲉ ⲉⲣⲟ ϥ · ⲕⲁⲛ ⲉ ϥ ϩⲙ̄ ⲙⲁ ⲛⲓⲙ · ⲉ ϣⲁ ϥ ϣⲱⲡⲉ ϣⲁ ϥ ⲉⲓⲙⲉ ⲉⲣⲟ ϥ ⲁⲗⲗⲁ ⲉ ϥ ϩⲱⲡ ⲙ̄ⲙⲟ ϥ · ϩⲛ̄ ⲛⲉϥ ⲡⲟⲗⲩϯⲁ · ⲛⲉ ϥ ⲟⲩⲱϣ ⲁⲛ ⲉ ⲧⲣⲉ ⲉⲟⲟⲩ ⲉ ⲡⲁ ⲣⲱⲙⲉ ⲡⲉ ϣⲱ ⲡⲉ ⲛⲁ ϥ · ⲕⲁⲧⲁ ⲑ ⲉ ⲛ̄ⲧ ⲁ ϥ ϫⲟⲟ ⲥ ⲛ︦ϭⲓ ⲡ ⲥⲟⲫⲟⲥ ⲡⲁⲩⲗⲟⲥ ϫⲉ ⲉ ⲓ ϣⲓⲛⲉ ⲁⲛ ⲛ̄ⲥⲁ ⲡ ⲉⲟⲟⲩ ⲛ̄ ⲧⲛ̄ ⲣⲱⲙⲉ · ⲟⲩⲇⲉ ⲛ̄ⲧⲉ ⲧⲏⲩⲧⲛ̄ · ⲟⲩⲇⲉ ⲛ̄ ⲧⲛ̄ ϭⲉ · ⲉⲓϣⲁⲛ ⲟⲩⲱϣ ⲉ ϫⲱ ⲉⲣⲱ ⲧⲛ̄ ⲛ̄ ⲛⲉ ϩⲃⲏⲩⲉ ⲧⲏⲣ ⲟⲩ ⲛ̄ⲧ ⲁ ⲛ ⲛⲁⲩ ⲉⲣⲟ ⲟⲩ ⲛ̄ ϩⲓⲧⲙ̄ ⲡ ϩⲗ̄ⲗⲟ ⲙ̄ ⲙⲁⲕⲁⲣⲓⲟⲥ ⲁⲡⲁ ⲡⲉⲥⲩⲛ ⲑⲓⲟⲥ · ⲡ ϣⲁϫⲉ ⲛⲁ ⲁϣⲁⲓ ⲉ ⲡⲉ ϩⲟⲩⲟ · ⲁⲗⲗⲁ ⲛ̄ ϩⲟⲥⲟⲛ ⲁ ⲧⲉ ⲅⲣⲁⲫⲏ · ⲥϩⲁⲓ ⲛⲁ ⲛ ϫⲉ ⲛⲉ ϩⲃⲏⲩⲉ ⲙ̄ ⲡ ⲛⲟⲩⲧⲉ ⲛⲁⲛⲟⲩ ⲟⲏⲟⲛϩ ⲟⲩ ⲉⲃⲟⲗ ⲛ̄ ⲟⲩⲟⲛ ⲛⲓⲙ · ⲉ ⲓ ⲛⲁ ϫⲉ ϩⲉⲛ ⲕⲟⲩⲓ ⲇⲉ ⲛⲏ ⲧⲛ̄ ⲉⲃⲟⲗ ϩⲛ̄ ϩⲁϩ ⲉⲧⲃⲉ ⲛ ⲁⲣⲉⲧⲏ ⲙ̄ ⲡⲉⲓ ⲣⲱⲙⲉ ⲛ̄ ⲧⲉⲗⲓⲟⲥ · ⲙⲛ̄ⲛ̄ⲥⲱ ⲥ ⲛ̄ ⲧⲛ̄ ϯ ⲙ̄ ⲟⲩ ϫⲱⲕ ⲙ̄ ⲡ ϣⲁϫⲉ · ⲁ ⲥ ϣⲱⲡⲉ ⲇⲉ ⲟⲛ ⲛ̄ ⲟⲩ ϩⲟⲟⲩ ⲁ ⲩ ⲣⲱⲙⲉ ⲉⲓ ϣⲁⲣⲟ ϥ ⲉⲃⲟⲗ ϩⲙ̄ ⲡ ⲧⲟϣ ⲛ̄ ⲕⲃⲧ̄ · ⲉⲣⲉ ⲡⲉϥ ϣⲏⲣⲉ ⲙⲟⲟϣⲉ ⲛⲙ̄ⲙⲁ ϥ ⲉ ⲁ ϥ ⲉⲓ ⲉ ⲧ ⲑⲩⲗⲓⲕⲓⲁ ⲉ ⲧⲣⲉ ϥ ϩⲟⲧⲣ ϥ̄ ⲉϩⲟⲩⲛ ⲉ ⲡ ⲅⲁⲙⲟⲥ ⲛ̄ ⲥⲩⲙⲛⲟⲛ · ⲁ ⲩ ⲃⲱⲕ ⲇⲉ ⲉϩⲟⲩⲛ ⲡⲉ ⲥⲛⲁⲩ ⲙⲛ̄︤ ⲛⲉⲩ ⲉⲣⲏⲩ · ⲁ ⲩ ⲡⲁϩⲧ ⲟⲩ ⲙⲛ̄ ⲁ ⲩ ⲡⲁϩⲧ ⲟⲩ ϩⲁ ⲛϥ̄ ⲟⲩⲣⲏⲏⲧⲉ · ⲡ ⲉϫⲉ ⲡ ⲡ ⲉⲧ ⲟⲩⲁⲁⲃ ⲙ̄ ⲡ ⲣⲱⲙⲉ · ϫⲉ ⲉ ⲧⲣⲉ ⲟⲩ ⲙ̄ⲡ ⲉ ⲕ ϫⲓ ⲥϩⲓⲙⲉ · ⲙ̄ ⲡⲉⲕ ϣⲏⲣⲉ ⲛⲉ ⲟⲩ ⲣⲙ̄ ⲕⲃⲧ̄ ⲅⲁⲣ ⲡⲉ ⲡ ⲣⲱⲙⲉ ⲉⲧ ⲙ̄ⲙⲁⲩ · ⲁ ϥ ⲟⲩⲱϣⲃ̄ ⲇⲉ ⲛ̄ ϭⲓ ⲡ ⲣⲱⲙⲉ ϫⲉ ⲟⲩ ϣⲏⲣⲉ ϣⲏⲙ ⲡⲉ ⲡⲁ ⲉⲓⲱⲧ ⲙ̄ⲡⲁⲧ ⲉϥ ⲉⲓ ⲉ ⲧ ϩⲓⲗⲓⲕⲓⲁ · ⲁⲩⲱ ⲟⲩ ⲥⲁⲃⲉ ⲡⲉ · ⲁ ϥ ⲟⲩⲱϣⲃ̄ ⲛ̄ ϭⲓ ⲡ ⲡ ⲉⲧ ⲟⲩⲁⲁⲃ ϫⲉ ⲛⲁⲙⲉ ⲁ ⲡⲉⲕ ϣⲏⲣⲉ ⲡⲟⲣⲛⲉⲩⲉ · ⲁⲩⲱ ⲉⲕϣⲁⲛ ⲕⲁⲁ ϥ · ϣⲁ ϥ ⲧⲁⲩⲉ ⲧ ⲙⲉ · ⲡⲉϫⲉ ⲡ ⲣⲱⲙⲉ ϫⲉ ⲉϣⲱⲡⲉ ⲁ ϥ ⲡⲟⲣ ⲛⲉⲩⲉ ⲉⲓⲥ ϩⲏⲏⲧⲉ ϯ ϯ ⲙ̄ⲙⲟ ϥ ⲉ ⲛⲉⲕ ϭⲓϫ · ⲉ ⲧⲣⲉ ⲕ ⲉⲓⲣⲉ ⲛⲁ ϥ ⲕⲁⲧⲁ ⲡ ⲉⲧⲉ ⲣ ⲁⲛⲁ ⲕ · ⲁ ϥ ⲟⲩⲱϣⲃ̄ ⲛ̄ ϭⲓ ⲡⲉ ⲡⲣⲟ ⲫⲏⲧⲏⲥ ⲉⲧ ⲟⲩⲁⲁⲃ ϫⲉ ⲉⲕϣⲁⲛ ⲃⲱⲕ ⲉϩⲟⲩⲛ ⲉ ⲡⲉⲕ ϯⲙⲉ ⲕ ⲛⲁ ⲁⲡⲁⲛⲧⲁ ⲉ ⲩ ⲥϩⲓⲙⲉ · ϩⲙ̄ ⲡ ϣⲟⲣⲡ̄ ⲛ̄ ϩⲟⲟⲩⲧⲛ̄ ⲙ̄ ⲡⲉⲕ ϯⲙⲉ · ⲉ ⲧ ϣⲉⲉⲣⲉ ⲧⲉ ⲛ̄ ⲛⲓⲙ ⲛ̄ ⲣⲱⲙⲉ ⲧⲉ · ⲡ ⲉⲧ ⲛ̄ϩⲏⲧ ⲥ̄ · ⲛⲁ ⲣ̄ ⲙⲛ̄ⲧ̄ⲣⲉ ⲛⲁ ⲕ ϫⲉ ⲡⲉⲕ ϣⲏⲣⲉ ⲡ ⲉⲛ ⲧ ⲁ ϥ ⲛ̄ⲕⲟⲧⲕ̄ ⲛⲙ̄ⲙⲁ ⲥ · ⲁⲗⲗⲁ ⲙ̄ⲡⲣ̄ ⲙⲉⲉⲩⲉ · ⲉⲣⲟ ⲓ ϩⲟⲗⲱⲥ ϫⲉ ⲛ︦ⲧ ⲁ ⲓ ϫⲉ ⲡⲁⲓ ϩⲁⲣⲟ ⲓ ⲙⲁⲏⲁⲁⲧ · ⲙ̄ ⲙⲟ ⲛ · ⲁⲗⲗⲁ ⲛ︦ⲧ ⲁ ⲩ ⲧⲁⲙⲟ ⲓ ϩⲓⲧⲛ︦ ϩⲉⲛ ⲣⲱⲙⲉ ⲛ︦ ϣⲟⲩ ⲡⲓⲥⲧⲉⲩⲉ ⲛⲁ ⲩ · ⲁⲗⲗⲁ ⲉⲕϣⲁⲛ ⲥⲱⲧⲙ︦ ⲛ̄ⲥⲱ ⲓ ⲕ ⲛⲁ ϫⲓⲧ ⲥ̄ ⲛⲁ ϥ ⲛ̄ ⲥϩⲓⲙⲉ · ⲛ̄ ϩⲟⲥⲟⲛ ⲁ ϥ ⲑⲃ̄ⲃⲓⲟ ⲥ · ⲁⲩⲱ ⲛⲁⲙⲉ ⲙⲉ ⲓ ⲁⲛⲉⲭⲉ ⲉ ⲕⲁⲁ ϥ ⲉ ⲥ ⲛⲁⲅⲉ ϣⲁⲛⲧⲉ ϥ ϫⲓⲧ ⲥ̄ · ⲡ ⲛⲟⲙⲟⲥ ⲅⲁⲣ ⲕⲉⲗⲉⲩⲉ ϫⲉ ⲣ̄ϣⲁⲛ ⲟⲩ ⲣⲱⲙⲉ ⲛ̄ⲕⲟⲧⲕ̄ ⲙⲛ̄ ⲟⲩ ϣⲉⲉⲣⲉ ϣⲏⲙ · ⲙ̄ⲡ ⲟⲩ ϣⲡ̄ ⲧⲟⲟⲧ ⲥ̄ · ⲛ ϥ̄ ϫⲓⲧ ⲥ̄ ⲛ̄ ϫⲛⲁϩ · ⲛ ϥ̄ ϣⲱⲡⲉ ⲛⲙ̄ⲙⲁ ⲥ · ⲉϥⲉ ϯ ⲧⲉ ϭⲣⲏⲏⲡⲉ ⲛⲁ ⲥ ⲛ̄ ⲁⲡ ϣⲁⲩ ⲛ̄ ⲧⲉ ϭⲣⲏⲏⲡⲉ ⲛ̄ ⲙ︦ ⲡⲁⲣⲑⲉⲛⲟⲥ · ⲁⲩⲱ ⲛ ϥ̄ ϭⲱ ⲙⲛ̄ ⲧ ⲛ̄ⲧ ⲁ ⲩ ⲑⲃ̄ⲃⲓⲟ ⲥ · ⲕⲁⲛ ⲟⲩ ϩⲏⲕⲉ ⲧⲉ · ⲕⲁⲛ ⲟⲩ ⲣⲙ̄ ⲙ ⲁⲟ ⲧⲉ ⁘ⲻ ⲧⲉⲛⲟⲩ ϭⲉ ⲁ ⲡ ⲇⲓⲁⲃⲟⲗⲟⲥ ⲧⲣⲉ ⲡⲉⲕ ϣⲏⲣⲉ ϩⲉ ⲙⲛ̄ ⲧⲉ ⲥϩⲓⲙⲉ ⲃⲱⲕ ⲛ ⲅ̄ ϫⲓⲧ ⲥ̄ ⲛⲁ ϥ · ⲙ̄ ⲡⲣ̄ ⲕⲁⲁ ϥ · ⲉⲣ̄ ⲛⲟⲃⲉ ⲛ̄ⲧⲉ ⲡ ⲛⲟⲩⲧⲉ ϫⲛⲟⲩ ⲕ ⲉⲧⲃⲉ ⲡ ⲟⲩϫⲁⲓ ⲛ̄ ⲧⲉϥ ⲯⲩⲭⲏ · ⲕⲁⲓ ⲅⲁⲣ ⲉ ⲕϣⲁⲛ ϩⲟⲧⲣ ϥ̄ ⲉ ⲡ ⲅⲁⲙⲟⲥ ⲛ̄ⲥⲉ ⲙⲛⲟⲛ ⲛ ϥ̄ ϩⲉ ⲟⲛ ϩⲛ̄ ⲕⲉ ⲛⲟⲃⲉ · ⲉⲣⲉ ⲡⲉ ⲥⲛⲟϥ ⲙ̄ ⲡⲁⲓ ⲛ̄ ϯ ⲙⲉⲓⲛⲉ ⲛⲁ ϣⲱⲡⲉ ⲉϩⲣⲁⲓ ⲉϫⲱ ϥ ⲙⲁⲩⲁⲁ ϥ · ⲙ̄ⲡⲣ̄ ⲕⲁⲁ ϥ ⲉ ϭⲛ̄ ⲗⲟⲓϭⲉ ⲉ ⲣⲟ ⲕ ⲙⲁⲩⲁⲁ ⲕ ϩⲙ̄ ⲛ ⲃⲏⲙⲁ ⲙ̄ ⲡⲉ ⲭⲥ̄ · ϫⲉ ⲙ̄ⲡⲉ ⲡⲁ ⲉⲓⲱⲧ ϫⲓ ⲥϩⲓⲙⲉ ⲛⲁ ⲓ ⲛ̄ⲧⲉ ⲡ ⲕⲩⲛⲁⲩⲛⲟⲥ ⲧⲏⲣ ϥ̄ ⲙ︦ ⲡⲉϥ ⲛⲟⲃⲉ ϣⲱⲡⲉ ⲉϩⲣⲁⲓ ⲉϫⲱ ⲕ ϫⲉ ⲁ ⲕ ⲧⲓⲥⲃⲱ ⲛⲁ ϥ ϩⲛ̄ ⲟⲩ ⲗϣⲕϣ̄ ⲛ̄ ⲑ ⲉ ⲛ̄ⲧ ⲁ ⲩ ⲥⲏⲙⲁⲛⲉ · ϩⲛ̄ ⲛⲉ ⲅⲣⲁⲫⲏ ⲉⲧ ⲟⲩⲁⲁⲃ · ⲉⲧⲃⲉ ϩⲏⲗⲉⲓ ⲡ ⲟⲩⲏⲏⲃ · ϫⲉ ⲁ ϥ ϯ ⲥⲃⲱ ⲛ̄ ⲛϥ̄ ϣⲏⲣⲉ ϩⲛ̄ ⲟⲏ ⲗϣⲕϣ̄ · ⲁ ϥ ⲟⲩⲱϣⲃ̄ ⲛ̄ϭⲓ︦ ⲡ ⲣⲱⲙⲉ ϫⲉ ϣⲁϫⲉ ⲛⲓⲙ ⲛ̄ⲧ ⲁ ⲕ ϫⲟⲟⲩ ⲛⲁ ⲓ ϯ ⲛⲁ ϩⲁⲡⲣⲉϩ ⲉⲣⲟ ⲟⲩ · ⲡ ⲉⲧ ⲛⲁ ⲣ̄ ⲁⲧ ⲥⲱⲧⲙ̄ ⲅⲁⲣ ⲉⲣⲟ ⲕ ⲉ ϥ ⲛⲁ ⲣ̄ ⲁⲧ ⲥⲱⲧⲙ̄ ⲛ̄ⲥⲁ ⲡⲉ ⲭⲥ̄ · ⲉⲃⲟⲗ ϫⲉ ϩⲉⲛ ϣⲁϫⲉ ⲛ̄ ⲱⲛϩ̄ ⲛ ⲉⲧ ⲛⲏⲩ ⲉⲃⲟⲗ ϩⲛ̄ ⲧⲉⲕ ⲧⲁⲡⲣⲟ · ⲡ ⲙⲁ ⲕ ⲁⲣⲓⲟⲥ ⲇⲉ ⲡⲉϫⲁ ϥ ϫⲉ ⲡ ⲭ̄ⲥ̄̄ ⲉϥⲉ ϣⲱⲡⲉ ⲛⲙ̄ⲙⲏⲏ ⲧⲛ︦ · ⲙⲟⲟϣⲉ ϩⲛ̄ ⲟⲩ ⲉⲓⲣⲏⲛⲏ · ⲁ ϥ ⲉⲓ ⲇⲉ ⲉⲃⲟⲗ ϩⲓⲧⲟⲟⲧ ϥ̄ ⲁ ϥ ⲉⲓⲣⲉ ⲕⲁⲧⲁ ⲑ ⲉ ⲛ̄ⲧ ⲁ ϥ ϩⲱⲛ ⲉ ⲧⲟⲟⲧ ⲟⲩ · ⲁⲩⲱ ⲁ ⲡⲉⲩ ϩⲏⲧ ⲙ̄ⲧⲟⲛ ⲉⲙⲁⲧⲉ · ⲁ ⲥ ϣⲱⲡⲉ ⲇⲉ ⲟⲛ ⲛ̄ ⲟⲩ ϩⲟⲟⲩ ⲉ ϥ ⲡⲁⲣⲁⲅⲉ ϩⲛ̄ ⲛ︦ ϯⲙⲉ ⲛ̄ ϭⲓ ⲡⲉⲛ ⲡ ⲉⲧ ⲟⲩⲁⲁⲃ ⲛ̄ ⲉⲓⲱⲧ ⲁⲡⲁ ⲡⲉⲥⲩⲛⲑⲓⲟⲥ ⲡ ⲉⲡⲓⲥⲕⲟⲡⲟⲥ · ⲉ ϥ ⲙⲟⲩϣⲧ̄ ⲛ̄ ⲛⲉϥ ⲉⲕⲕⲗⲏⲥⲓⲁ · ⲛ̄ⲧⲉⲣ ϥ̄ ⲟⲩⲱ ⲇⲉ ⲉ ϥ ⲙⲟⲩϣⲧ̄ ⲙ̄ⲙⲟ ⲟⲩ · ⲉ ϥ ⲛⲁ ⲕⲧⲟ ϥ ⲇⲉ ⲉϩⲟⲩⲛ ⲉ ⲑ ⲉⲛⲉⲉⲧⲉ ⲁ ϥ ⲡⲁ ⲣⲁⲅⲉ ϩⲓ ⲧⲉ ϩⲓⲏ ⲙ̄ ⲡ ϩⲱⲧ ⲉⲃⲟⲗ ⲙ̄ ⲡ ϩⲟⲓ ⲁ ⲩ ⲣⲱⲙⲉ ⲛ︦ ⲟⲩⲟⲉⲓ · ⲉⲓⲛⲉ ϣⲁⲣⲟ ϥ ⲛ̄ ⲟⲩ ⲉϩⲉ · ⲉ ⲧⲱϥ ⲧⲉ · ϫⲉ ⲉ ϥ ⲛⲁ ⲥⲫⲣⲁⲅⲓⲍⲉ ⲙ̄ⲙⲟ ⲥ · ⲁⲛⲁⲩ ⲉ ⲧ ϭⲟⲙ ⲙ̄ ⲡ ⲛⲟⲩⲧⲉ · ⲁ ⲧⲉ ⲥⲫⲣⲁⲅⲓⲥ ⲛ̄ⲧ ⲁ ⲡ ⲡ ⲉⲧ ⲟⲩⲁⲁⲃ ϣⲱⲗϩ̄ ⲙ̄ⲙⲟ ⲥ ⲉ ⲧ ⲉϩⲉ ⲁ ⲛϥ̄ ⲧⲏⲏⲃⲉ ϫⲱⲱⲧⲉ ⲉϩⲟⲩⲛ ⲉ ϩⲏⲧ ⲥ̄ · ⲛ̄ⲧⲉⲣⲉ ⲥ ⲙⲓⲥⲉ ⲇⲉ ⲁ ⲩ ϩⲉ ⲉ ⲧⲉ ϭⲫⲣⲁⲅⲓⲥ ⲛ̄ⲧ ⲁ ⲡ ⲡ ⲉⲧ ⲟⲩⲁⲁⲃ ϣⲱⲗϩ̄ ⲙ̄ⲙⲟ ⲥ · ⲁⲩⲱ ⲁ ϥ ⲥⲫⲣⲁⲅⲓⲍⲉ ⲙ̄ⲙⲟ ⲥ ϩⲓⲃⲟⲗ ⲉ ⲥ ⲟ ⲙ̄ ⲙⲁⲉⲓⲛ ϩⲛ̄ ϩⲏⲧ ϥ̄ ⲙ̄ ⲡ ⲕⲟⲩⲓ ⲛ̄ ⲕⲧⲏⲣ ⲙ̄ ⲡⲉ ⲥⲙⲟⲧ ⲛ̄ ⲟⲩ ⲥⲟⲣⲧ̄ ⲛ̄ ⲟⲩⲱⲃϣ̄ · ⲁⲩⲱ ⲛ̄ ⲑ ⲉ ⲛ̄ ⲟⲩ ⲭⲉⲓⲱⲛ · ⲣⲱⲙⲉ ⲅⲁⲣ ⲛⲓⲙ ⲉⲧⲉⲣⲉ ⲡ ⲣⲱⲙⲉ ⲙ̄ ⲡ ⲉⲧ ⲟⲩⲁⲁⲃ ⲛⲁ ⲥⲟⲟⲩⲧⲛ̄ ⲉⲃⲟⲗ ⲛ̄ ⲧⲉϥ ϭⲓϫ ⲛ ϥ̄ ⲥⲫⲣⲁⲅⲓⲍⲉ ⲙ̄ⲙⲟ ⲟⲩ ⲉ ⲩ ϣⲟⲟⲡ ϩⲛ̄ ϣⲱⲛⲉ ⲛⲓⲙ · ϣⲁ ⲩ ⲗⲟ ⲛ̄ ⲧⲉ ⲩⲛⲟⲩ · ⲁⲙⲏⲓⲧⲛ̄ ϭ ⲉ ⲱ̄ ⲛ ⲉⲧ ⲉⲣⲉ ⲡⲉⲩ ϩⲏⲧ ⲥⲟⲩⲧⲱⲛ ⲉϩⲟⲩⲛ ⲉ ⲡ ⲛⲟⲩⲧⲉ ⲙⲛ̄ ⲡ ⲡ ⲉⲧ ⲟⲩⲁⲁⲃ · ⲛ̄ⲧⲉⲧⲛ̄ ϭⲡ̄ ⲥ ⲱⲡ ϥ̄ · ϩⲛ̄ ϩⲉⲛ ⲣⲙ̄ⲉⲓⲟⲟⲩⲉ ⲙⲛ̄ ϩⲉⲛ ⲙⲉⲧⲁⲛⲟⲓⲁ · ϫⲉⲕⲁⲥ ⲉ ϥ ⲛⲁ ⲡⲁⲣⲁⲕⲁⲗⲉⲓ ⲙ̄ ⲡⲉ ⲭⲥ̄ ⲛ ϥ̄ ⲣ̄ ⲟⲩ ⲛⲁ ⲛⲙ̄ⲙⲁ ⲛ ϩⲛ̄ ⲧⲛ̄ ϭⲓⲛ ⲁⲡⲁⲛⲧⲁ ⲉⲣⲟ ϥ · ϫⲉ ⲟⲩ ϩⲟⲧⲉ · ⲡⲉ ϩⲉ ⲉⲣⲁⲓ ⲛ̄ ϭⲓϫ ⲙ̄ ⲡ ⲛⲟⲩⲧⲉ ⲉⲧ ⲟⲛϩ̄ · ⲣ̄ϣⲁⲛ ⲟⲩⲁ ⲛ̄ ϩⲏⲧ ⲧⲏⲩⲧⲛ̄ ⲧⲟⲗⲙⲁ ⲉ ⲡⲉⲣⲓⲉⲣⲅⲁⲍⲉ ⲛ̄ⲥⲁ ⲡ ϣⲁϫⲉ ϫⲉ ⲁ ⲓ ⲧⲟⲗⲙⲁ ⲉ ϫⲟⲟ ⲥ ϫⲉ ⲡⲉ ϣⲃⲏⲣ ⲙ̄ ⲡⲉ ⲭⲥ̄ ⲡⲉ ⲡ ⲉⲧ ⲟⲩⲁⲁⲃ ⲛ̄ ⲉⲡⲓⲥⲕⲟⲡⲟⲥ ⲁⲡⲁ ⲡⲉⲥⲩⲛⲑⲓⲟⲥ · ⲙⲁⲣⲉ ϥ ⲉⲓ ⲧⲉⲛⲟⲩ ⲉϫⲙ̄ ⲡⲉϩⲣϩⲧⲟⲛ ⲙ̄ ⲡ ⲉⲏⲁⲅⲅⲉⲗⲓⲟⲛ ⲉⲧ ⲟⲩⲁⲁⲃ ⲛ̄ ⲕⲁⲧⲁ ⲓ̄ⲱ̄̄ⲥ̄̄ ⲛ ϥ̄ ⲥϣⲧⲙ̄ ⲉ ⲡ ⲛⲟⲩⲧⲉ ⲉ ϥ ⲱϣ ⲉⲃⲟⲗ ϩⲛ︦ ⲧ ⲧⲁⲣⲡⲟ ⲙ̄ ⲡⲉϥ ⲙⲉⲣⲓⲧ ⲉⲧ ⲟⲩⲁⲁⲃ ⲓ̄ⲱ̄̄ⲥ̄̄ ⲡ ⲉⲩ ⲁⲅⲅⲉⲗⲓⲥⲧⲏⲥ · ⲉ ϥ ϫⲱ ⲙ̄ⲙⲟ ⲥ · ϫⲉ ⲛ̄ⲧⲱⲧⲛ̄ ⲛ̄ ⲧⲛ̄ ⲛⲁ ϣ ⲃⲏⲣ · ⲉⲧⲉⲧⲛ̄ϣⲁⲛ ⲉⲓⲣⲉ ⲛ̄ ⲛ ⲉⲧ ⲉⲓ ϩⲱⲛ ⲙ̄ⲙⲟ ⲟⲩ ⲉⲧⲟⲟⲧ ⲧⲏⲩⲧⲛ̄ · ⲁⲩⲱ ⲟⲛ ϫⲉ ⲛ̄ⲧⲱⲧⲛ̄ ⲇⲉ ⲛ̄ⲧ ⲁ ⲓ ⲙⲟⲩⲧⲉ ⲉ ⲣⲱ ⲧⲛ̄ · ϫⲉ ⲛⲁ ϣⲃⲏⲣ · ϫⲉ ⲛ ⲉⲛⲧ ⲁ ⲓ ⲥⲟⲧⲙ ⲟⲩ ⲧⲏⲣ ⲟⲩ ⲛ̄ ⲧⲙ̄ ⲡⲁ ⲉⲓⲱⲧ ⲁ ⲓ ⲧⲁⲙⲱ ⲧⲛ︦ ⲉⲣⲟ ⲟⲩ · ⲁⲩⲱ ⲟⲛ ϫⲉ ⲛ̄ⲧⲱⲧⲛ̄ ⲁⲛ · ⲁ ⲧⲉⲧⲛ̄ ⲥⲟⲧⲡ ⲧ̄ ⲁⲗⲗⲁ ⲁ ⲛⲟⲕ ⲁ ⲓ ⲥⲉⲧⲡ̄ ⲧⲏⲩⲧⲛ̄ ⲁⲩⲱ ⲁⲛⲟⲕ ⲁ ⲓ ⲕⲁ ⲧⲏⲩⲧⲛ ϫⲉⲕⲁⲥ ⲉⲣⲉ ⲡⲉⲧⲛ̄ ⲕⲁⲣⲡⲟⲥ ⲙⲟⲩⲛ ⲉⲃⲟⲗ · ⲉ ⲩ ⲱ̄ⲛϩ̄ ϣⲁ ⲉⲛⲉϩ ⁘ⲻ ⲁ ⲧⲉⲧⲛ̄ ⲉⲓⲙⲉ ϭⲉ ⲟⲩⲛ ⲱ̄ ⲛⲁ ⲙⲉⲣⲁⲧⲉ ϫⲉ ⲡ ⲉⲧ ⲛⲁ ⲉⲓⲣⲉ ⲙ̄ ⲡ ⲟⲩⲱϣ ⲙ̄ ⲡ ⲛⲟⲩⲧⲉ · ⲡⲁⲓ ⲡⲉ ⲡϥ̄ ϣⲃⲏⲣ ⲁⲩⲱ ⲛϥ̄ ⲥⲟⲛ · ⲕⲁⲧⲁ ⲑ ⲉ ⲛ̄ⲧ ⲁ ϥ ϫⲟⲟ ⲥ ϩⲙ̄ ⲡ ⲉⲩⲁⲅⲅⲉⲗⲓⲟⲛ ⲉⲧ ⲟⲩⲁⲁⲃ · ϫⲉ ⲡ ⲉⲧ ⲛⲁ ⲉⲓⲣⲉ ⲙ̄ ⲛ ⲟⲩⲱϣ ⲙ̄ ⲡⲁ ⲉⲓⲱⲧ ⲉⲧ ϩⲛ̄ ⲙ̄ ⲡⲏⲩⲉ · ⲡⲁⲓ ⲡⲉ ⲡⲁ ⲥⲟⲛ ⲁⲩⲱ ⲧⲁ ⲥⲱⲛⲉ · ⲁⲩⲱ ⲧⲁ ⲙⲁⲁⲩ · ⲁ ⲥ ϣⲱⲡⲉ ⲛ̄ ⲟⲩ ϩⲟⲟⲩ ⲁ ⲩ ⲉⲓⲛⲉ ϣⲁⲣⲟ ⲩ · ⲛ̄ ⲟⲩ ϣⲏⲣⲉ ϣⲏⲙ ⲉⲣⲉ ⲟⲩ ⲇⲁⲓⲙⲱⲛⲓⲟⲛ ϩⲓⲱⲱ ϥ · ⲁ ϥ ⲡⲁⲣⲁⲕⲁⲗⲉⲓ ⲙ̄ⲙⲟ ϥ ⲉ ϥ ϫⲱ ⲙ̄ⲙⲟ ⲥ ϫⲉ ⲁⲣⲓ ⲧ ⲁⲅⲁⲡⲏ ⲛ ⲅ̄ ⲥⲫⲣⲁⲅⲓⲍⲉ ⲙ̄ⲙⲟ ϥ · ϫⲉ ⲟⲩ ⲇⲁⲓⲙⲱⲛⲓⲟⲛ ⲉ ϥ ϩⲟⲟⲩ ⲡⲉ · ⲁ ϥ ϫⲛⲉ ⲡⲉϥ ⲉⲓⲱⲧ ⲇⲉ ⲛ̄ϭⲓ ⲡ ⲡ ⲉⲧ ⲟⲩⲁⲁⲃ · ϫⲉ ⲉⲓⲥ ⲁ ⲟⲩⲏⲣ ⲛ̄ ⲟⲩⲟⲉⲓϣ · ϫⲓⲛ ⲛ̄ⲧ ⲁ ⲡⲁⲓ ⲧⲁϩⲟ ϥ · ⲡⲉϫⲁ ϥ ϫⲉ ⲉⲓⲥ ⲥⲁϣϥⲉ ⲛ̄ ⲣⲟⲙⲡⲉ ⲛ̄ ⲣⲟⲙⲡⲉ · ϣⲉ ⲛⲉⲕ ϣⲗⲏⲗ ⲱ̄ ⲡⲁ ⲉⲓⲱⲧ ϣⲁ ϥ ⲛⲟϫ ϥ̄ ⲉ ⲡ ⲕⲁϩ ⲛ ϥ̄ ϩⲓⲧⲉ ⲛ̄ϩⲏⲧ ϥ̄ ⲛ̄ ⲑ ⲉ ⲙ̄ ⲡ ⲕⲁⲙⲟⲩⲗ ⲛ̄ⲧⲉ ⲛϥ̄ ⲃⲁⲗ ⲙⲟⲩϩ ⲛ̄ ⲥϩⲟϥ · ⲁⲩⲱ ϩⲁϩ ⲛ̄ ⲥⲟⲡ ϣⲁ ⲛ ⲉⲓⲁⲧⲟⲟⲧ ⲛ̄ ⲛ̄ⲥⲱ ϥ ϫⲉ ⲁ ϥ ⲙⲟⲟⲩⲧ ϥ̄ · ⲁⲩⲱ ⲛ ϥ̄ ϣⲁϫⲉ ⲁⲛ ⲉ ⲡ ⲧⲏⲣ̄ ϥ̄ · ⲁⲣⲓ ⲧ ⲁⲅⲁⲡⲏ ⲛ ⲅ̄ ⲃⲟⲏⲑⲉⲓ ⲉⲣⲟ ϥ ⲡⲁ ⲉⲓⲱⲧ · ⲡⲁ ⲉⲓⲱⲧ ⲇⲉ ⲁ ϥ ⲙⲟⲩⲧⲉ ⲉⲣⲟ ⲓ ⲁⲛⲟⲕ ⲓ̄̄ⲱ̄ⲥ̄̄ · ⲡⲉϫⲁ ϥ ⲛⲁ ⲓ ϫⲉ ⲃⲱⲕ ⲉ ⲡ ⲗⲟⲩⲧⲏⲣ ⲙ̄ ⲡ ⲥⲱⲟⲩϩ ⲛ ⲅ̄ ⲉⲓⲛⲉ ⲛⲁ ⲓ ⲛ̄ ⲟⲩ ⲕⲟⲩⲓ ⲙ̄ ⲙⲟⲟⲩ ⲛ̄ ⲧⲁ ⲛⲟϫ ϥ̄ ⲉϫⲙ̄ ⲡⲉⲓ ϣⲏⲣⲉ ϣⲏⲙ ⲙ̄ⲙⲟ ⲛ ⲡⲣⲟⲥ ⲑ ⲉ ⲉ ⲧⲉⲓ ⲛⲁⲩ ⲉⲣⲟ ϥ ⲡⲉⲓ ⲇⲁⲓⲙⲱⲛ ϯ ϩⲓⲥⲉ ⲛⲁ ϥ ⲉⲙⲁⲧⲉ ⲁ ⲓ ⲃⲱⲕ ϭⲉ ⲉϩⲟⲩⲛ ⲉ ⲡ ⲥⲱⲟⲩϩ ⲕⲁⲧⲁ ⲡ ⲟⲩⲉϩⲥⲛⲁϩⲛⲉ ⲙ̄ ⲡⲁ ⲭⲥ︦ ⲛ̄ ⲉⲓⲱⲧ ⲙ̄ ⲙⲁⲕⲁⲣⲓⲟⲥ ⲡⲉ ⲡⲣⲉⲥⲃⲩⲧⲉⲣⲟⲥ · ⲁⲩⲱ ⲡⲉ ⲡⲣⲟⲉⲓⲥⲧⲟⲥ ⲙ̄ ⲡ ⲧⲟ ⲡⲟⲥ ⲃⲱⲕ ⲉϩⲟⲩⲛ ⲉ ⲡⲉ ⲑⲩⲥⲓⲁⲥⲧⲏⲣⲓⲟⲛ ⲁ ϥ ⲙⲉϩ ⲡ ⲕⲟⲩⲓ ⲙ̄ ⲙⲟⲟⲩ ⲛⲁ ⲓ ⲁ ⲓ ⲉⲛⲉ ⲙ̄ⲙⲟ ϥ ⲙ̄ ⲡ ⲡ ⲉⲧ ⲟⲩⲁⲁⲃ · ⲁ ⲡ ⲡ ⲉⲧ ⲟⲩⲁⲁⲃ ⲥⲫⲣⲁⲅⲓⲍⲉ ⲙ̄ ⲡ ⲙⲟⲟⲩ ϩⲙ̄ ⲡⲉϥ ⲧⲏⲏⲃⲉ ⲉ ⲡ ⲣⲁⲛ ⲙ̄ ⲡ ⲉⲓⲱⲧ ⲙⲛ̄ ⲛ ϣϩⲣⲉ ⲙⲛ︦ ⲡⲉ ⲡⲛ̄ⲁ̄ ⲉⲧ ⲟⲩⲁⲁⲃ · ⲁ ϥ ϯ ⲙ̄ ⲡ ⲙⲟⲟⲩ ⲙ̄ ⲡⲉϥ ⲉⲓⲱⲧ · ⲉ ϥ ϫⲱ ⲙ̄ⲙⲟ ⲥ ⲛⲁ ϥ · ϫⲉ ϫⲓ ⲙ̄ ⲡⲉⲕ ϣⲏⲣⲉ · ⲛ ⲅ̄ ⲃⲱⲕ ⲉ ⲡⲉⲕ ⲏⲓ · ⲛ ⲅ̄ ⲧⲥⲟⲟ ϥ ⲉ ⲃⲟⲗ ϩⲛ̄ ⲛⲉⲓ ⲙⲟⲟⲩ ⲉⲧ ⲟⲩⲁⲁⲃ ⲛ̄ⲧ ⲁ ⲓ ⲧⲁⲁ ⲩ ⲛⲁ ⲕ ⲉⲃⲟⲗ ϩⲙ̄ ⲡ ⲗⲟⲩⲧⲏⲣ ⲙ︦ ⲡ ⲥⲱⲟⲩϩ ⲛ ⲅ︦ ⲡⲓⲥⲉⲩⲉ ⲉ ⲡ ⲭⲥ̄ ⲁⲩⲱ ϥ ⲛⲁ ⲧⲁⲗϭⲟ ϥ · ⲛ̄ⲧ ⲁ ϥ ⲣ̄ ⲡⲁⲓ ⲇⲉ ⲛ̄ϭⲓ ⲡⲁ ⲉⲓⲱⲧ ϫⲉ ⲛ︦ ⲛ ϥ̄ ⲧⲥⲟ ϥ ⲛ̄ⲧⲟϥ ϩⲛ︦ ⲛⲉϥ ϭⲓϫ ⲛ̄ⲧⲉ ⲛ ⲇⲁⲓⲙⲱⲛⲓⲟⲛ ⲉⲓ ⲉ ⲃⲟⲗ ϩⲛ̄ ⲟⲩ ϭⲉⲡⲏ · ⲛ̄ⲧⲉ ⲛ̄ ⲣⲱⲙⲉ ϣⲟⲩϣⲟⲩ ⲙ̄ⲙⲟ ⲟⲩ ⲉϫⲱ ϥ ϫⲉ ⲁ ⲁⲡⲁ ⲡⲉⲥⲩⲛⲑⲓⲟⲥ ⲛⲉϫ ⲡ̄ ⲇⲁⲓⲙⲩⲱⲛⲓⲟⲛ ⲉ ⲃⲟⲗ ϩⲙ̄ ⲡ ϣⲏⲣⲉ ⲛ︦ ⲛⲓⲙ ⲛ︦ ⲣⲱⲙⲉ · ⲉⲃⲟⲗ ϫⲉ ⲛⲉ ϥ ⲟⲩⲱϣ ⲁⲛ ⲉ ϫⲓ ⲉⲟⲟⲩ ⲉⲃⲟⲗ ϩⲓⲧⲟⲟⲧ ⲟⲩ ⲛ̄ ⲛ̄ ⲣⲱⲙⲉ · ⲛ̄ⲧⲉⲣⲉ ⲛ ⲣ ⲱⲙⲉ ⲇⲉ ϫⲓ ⲙ̄ ⲡⲉϥ ϣⲏⲣⲉ ϫⲉ ⲉ ϥ ⲛⲁ ⲃⲱⲕ ⲉ ⲡⲉϥ ⲏⲓ ⲡⲣⲟⲥ ⲑ ⲉ ⲛ̄ⲧ ⲁ ϥ ϩⲟⲙⲟⲗⲟⲅⲉⲓ ⲛⲁ ⲓ̈ ϩⲛ̄ ⲧⲉϥ ⲧⲁⲡⲣⲟ ⲛ̄ϭⲓ ⲛ ⲣⲱⲙⲉ ⲙⲛ̄ⲛ̄ⲥⲁ ⲧⲣⲉ ϥ ⲕⲧⲟ ϥ ϣⲁⲣⲟ ⲛ ϩⲓⲧⲛ̄ ϩⲉⲛ ⲕⲟⲩⲓ ⲛ̄ ϩⲟⲟⲩ · ϫⲉ ⲉⲧⲉⲓ ⲉ ⲓ ⲙⲟⲟϣⲉ ⲙⲛ̄ ⲡⲁ ϣⲏⲣⲉ · ⲛ̄ ⲧⲉⲣ ⲉⲓ ⲟⲩⲉ ⲇⲉ ⲉⲃⲟⲗ ⲙ̄ⲙⲱ ⲧⲛ̄ ⲁ ⲡ ⲇⲁⲓⲙⲱⲛⲓⲟⲛ ⲣⲁϩⲧ ϥ̄ ⲉϩⲣⲁⲓ ⲉϫⲙ̄ ⲡ ⲕⲁϩ ⲛ̄ ⲧⲉ ⲩⲛⲟⲩ ⲁ ϥ ϩⲓ̈ⲧⲉ ⲙ̄ⲙⲟ ϥ · ⲁ ϥ ⲱϣ ⲉⲃⲟⲗ ⲛ︦ϩⲏⲧ ϥ̄ ϫⲉ ⲡⲉⲥⲩⲛⲑⲓⲟⲥ ϩⲓⲧⲛ̄ ⲧⲉ ⲥⲫⲣⲁⲅⲓⲥ ⲙ︦ ⲡⲉⲕ ⲧⲏⲏⲃⲉ ⲉ ⲕ ⲛⲁⲛⲟϫ ⲧ̄ ⲉⲃⲟⲗ ϩⲙ̄ ⲡⲁ ⲙⲁ ⲛ̄ ϣⲱⲡⲉ ⁘ ⲛ̄ ⲧⲉ ⲩⲛⲟⲩ ⲇⲉ ⲁ ⲡ ϣⲏⲣⲉ ϣⲏⲙ ⲕⲁⲑⲁⲣⲓⲍⲉ ⲁ ⲓ ϫⲓⲧ ϥ̄ ⲉ ϩⲟⲩⲛ ⲉ ⲡⲁ ⲏⲓ ϩⲛ̄ ⲟⲩ ⲟⲩ ⲣⲁϣⲉ · ⲁⲩⲱ ⲙ̄ⲡⲉ ϥ ⲕⲧⲟ ϥ ⲉ ϫⲱ ϥ ϣⲁ ⲡⲉ ϩⲟⲟⲩ ⲙ̄ ⲡⲉϥ ⲙⲟⲩ · ⲁ ⲥ ϣⲱⲡⲉ ⲇⲉ ⲙⲛ̄ ⲛ̄ ⲥ ⲁ ϩⲉⲛ ⲕⲟⲩⲓ ⲛ̄ ϩⲟⲟⲩ · ⲁ ϥ ⲃⲱⲕ ϣⲁ ⲡ ⲛⲟϭ ⲛ̄ ⲣⲱⲙⲉ · ⲁ ϥ ⲡⲣⲟⲥⲕⲩⲛⲏ ⲛⲁ ϥ ⲁ ϥ ⲁⲙⲁϩⲧⲉ ⲛ̄ ⲧϥ̄ ϭⲓϫ · ϫⲉ ϯ ϫⲱ ⲙ̄ⲙⲟ ⲥ ϫⲉ ⲁ ⲡ ϣⲏⲣⲉ ϣⲏⲙ ⲕⲁⲑⲁⲣⲓⲍⲉ ⲉⲃⲟⲗ ϩⲙ̄ ⲡ ⲇⲁⲓⲙⲱⲛⲓⲟⲛ · ⲁ ⲡϥ̄ ⲉⲓⲱⲧ ϩⲟⲙⲟⲗⲟⲅⲉⲓ ϫⲉ ϯ ϫⲱ ⲙ̄ⲙⲟ ⲥ ⲛⲁ ⲕ ⲡⲁ ⲉⲓⲱⲧ ϫⲉ ⲛ̄ ⲧⲉ ⲩⲛⲟⲩ ⲛ̄ⲧ ⲁ ⲓ ⲧⲥⲟⲟ ϥ ⲉⲃⲟⲗ ϩⲛ̄ ⲙ̄ ⲙⲟⲟⲩ ⲛ̄ⲧⲁ ⲧⲕ̄ ⲙⲛ̄ⲧ̄ ⲉⲓⲱⲧ ⲧⲁⲁ ⲩ ⲛⲁ ⲓ · ⲁ ⲡ ⲭ̄ⲥ̄ ⲛ̄ ⲛⲁⲏⲧ ⲭⲁⲣⲓⲍⲉ ⲙ̄ ⲡ ⲧⲁⲗϭⲟ ⲙ̄ ⲡⲁ ϣⲏⲣⲉ ϩⲓⲧⲛ̄ ⲛⲉⲕ ϣⲗⲏⲗ ⲉⲧ ⲟⲩⲁⲁⲃ · ⲁ ϥ ⲟⲩⲱϣⲃ̄ ϫⲉ ⲟⲩⲛ̄ ϭⲟⲙ ⲛ̄ ϩⲱⲃ ⲛⲓⲙ ⲙ̄ ⲡ ⲉⲧ ⲡⲓⲥⲧⲉⲩⲉ ⲙⲁⲗⲓⲥⲧⲁ ϣⲁⲣⲉ ⲙ̄ ⲙⲟⲟⲩ ⲙ̄ ⲡⲉ ⲑⲩⲥⲓⲁⲥⲧⲏⲣⲓⲟⲛ ⲧⲁⲗϭⲟ ⲛ̄ ⲟⲩⲟⲛ ⲛⲓⲙ · ⲉⲧ ⲡⲓⲥⲧⲉⲩⲉ ⲁⲩⲱ ⲙ̄ⲡⲣ̄ ⲙⲉⲉⲩⲉ ⲉⲣⲟ ⲓ ϫⲉ ⲡⲉⲓ ⲭⲁⲣⲓⲥⲙⲁ ⲛ̄ ⲧⲁⲗϭⲟ ⲏⲡ ⲉⲣⲟ ⲓ · ⲙ︦ⲙⲟⲛ ⲙⲏ ⲅⲉⲛⲟⲓⲧⲟ · ⲁⲗⲗⲁ ⲧ ϭⲟⲙ ⲙ̄ ⲡ ⲛⲟⲩⲧⲉ ⲉⲧ ϣⲟⲟⲡ ϩⲛ̄ ⲛϥ︦ ⲧⲟⲡⲟⲥ ⲉⲧ ⲟⲩⲁⲁⲃ ⲛ̄ ⲛ ⲉⲧ ⲛⲁ ⲃⲱⲕ ⲉⲣⲁⲧ ⲟⲩ ϩⲛ̄ ⲟⲩ ⲡⲓⲥϯⲥ ⲉ ⲥ ⲥⲟⲩⲧⲱⲛ ⲙⲛ̄ ⲟⲩ ϩⲏⲧ ⲙⲛ︦ ⲙⲛ︦ⲧ︦ ⲁⲧ ⲛⲁϩⲧⲉ ⲛ̄ϩⲏⲧ ϥ︦ · ⲁⲛⲟⲕ ⲙⲉⲛ ⲱ︦ ⲡⲁ ϣⲏⲣⲉ ⲁⲛⲅ︦ ⲟⲩ ⲉⲗⲁⲭⲓⲥⲧⲟⲛ ⲉ ϩⲱⲃ ⲛ ϯ ⲙⲉⲓⲛⲉ · ⲛⲁⲓ ⲇⲉ ⲛ ⲧⲉⲣ ϥ̄ ϫⲟⲟⲩ ⲁ ⲡ ⲣⲱⲙⲉ ⲃⲱⲕ ⲉⲃⲟⲗ ϩⲓ ⲧⲟⲟⲧ ϥ̄ ⲉ ϥ ϯ ⲉⲟⲟⲩ ⲙ̄ ⲡ ⲛⲟⲩⲧⲉ ⲁⲩⲱ ⲉ ϥ ⲉⲩⲭⲁⲣⲓⲥⲧⲉⲓ ⲛ̄ ⲧⲟⲟⲧ ϥ̄ ⲙ̄ ⲡⲁ ⲉⲓⲱⲧ ⲙ̄ ⲙⲁⲕⲁⲣⲓⲟⲥ · ⲁ ⲥ ϣⲱⲡⲉ ⲇⲉ ⲟⲛ ⲛ︦ ⲟⲩ ϩⲟⲟⲩ ⲁ ⲩ ⲡⲛ̄ⲁ̄ ⲛ̄ ⲕⲱϩ ϥⲱϭⲉ ⲉϫⲙ̄ ⲡ ϩⲏⲧ ⲛ̄ ⲟⲩ ⲣⲱⲙⲉ · ⲁ ϥ ⲕⲱϩ ⲉ ⲧϥ̄ ⲥϩⲓⲙⲉ · ⲁ ⲡ ⲇⲓⲁⲃⲟⲗⲟⲥ ⲡ ⲙⲁⲥⲧ̄ ⲡ ⲉⲧ ⲛⲁⲛⲟⲩ ϥ ⲡⲁⲓ ⲉⲧ ⲫⲑⲟⲛⲉⲓ ⲉ ⲣ̄ ⲡ ⲉⲑ ⲟⲟⲩ ⲛ̄ ⲧⲉ ⲫⲩⲥⲓⲥ ⲛ︦ ⲧ ⲙⲛ̄ⲧ̄ ⲣⲱⲙⲉ ⲁ ϥ ⲛⲉϫ ⲡⲉ ϭⲕⲁⲛⲇⲁⲗⲟⲛ ⲉ ⲡ ϩⲏⲧ ⲙ̄ ⲡⲉⲥ ϩⲁⲓ ⲉϩⲟⲩⲛ ⲉ ⲩ ⲣⲱⲙⲉ ϩⲱⲥ ϫⲉ ⲁ ϥ ⲕⲟⲓⲛⲱⲛⲉⲓ ⲛⲙ̄ ⲙⲁ ⲥ · ⲧⲉ ⲥϩⲓⲙⲉ ⲇⲉ ⲉⲧ ⲙ̄ⲙⲁⲩ ⲛⲉ ⲥ ⲟⲩⲟϫ ⲉ ⲡⲉ ⲕⲣⲏⲙⲁ ⲉⲧ ⲙⲙⲁⲩ · ⲁⲩⲱ ⲡ ϩⲟⲟⲩⲧ ϩⲱⲱ ϥ ⲛ ϥ̄ ⲟⲩⲟϫ ⲉ ⲡ ⲧⲱⲗⲙ̄ ⲛ̄ⲧ ⲁ ⲩ ⲛⲟϫ ϥ̄ ⲛ̄ⲥⲱ ϥ ⲉϩⲟⲩⲛ ⲉ ⲧⲉ ⲥϩⲓⲙⲉ · ⲕⲁⲧⲁ ⲑ ⲉ ⲉⲧ ⲉⲣⲉ ⲡ ϣⲁϫⲉ ⲛⲁ ⲧⲁⲙⲟ ⲛ ⲉⲛϣⲁⲛ ⲙⲟⲟϣⲉ ⲉ ⲑ ⲏ ⲁ ⲡ ⲣⲱⲙⲉ ⲛⲉϫ ⲧϥ̄ ⲥϩⲓⲙⲉ ⲉⲃⲟⲗ ⲉⲧⲃⲉ ⲧ ⲡⲟⲛⲏⲣⲓⲁ ⲉⲧ ϩⲙ̄ ⲡⲉϥ ϩⲏⲧ ⲉϩⲟⲩⲛ ⲉⲣⲟ ⲥ · ⲁ ⲡⲉϥ ⲉⲓⲱⲧ ⲙⲛ̄ ⲧⲉϥ ⲙⲁⲁⲩ ⲣ̄ ⲧⲉⲩ ϭⲡⲟⲩⲇⲏ ⲧⲏⲣ ⲥ̄ ⲙ̄ⲡ ⲟⲩ ⲉϣ ⲡⲓ̄ⲑⲉ ⲙ̄ ⲡ ϩⲏⲧ ⲙ̄ ⲡ ⲣⲱⲙⲉ ⲉ ⲧⲣⲉ ϥ ϩⲙⲟⲟⲥ ⲛⲙ̄ⲙⲁ ⲥ ⲕⲁⲧⲁ ⲑ ⲉ ⲛ̄ⲧ ⲁ ⲡ ⲥⲟ ⲫⲟⲥ ⲥⲟⲗⲟⲙⲱⲛ ϫⲟⲟ ⲥ ϫⲉ ⲡ ϩⲏⲧ ⲙ̄ ⲡⲉⲥ ϩⲁⲓ ⲙⲉϩ ⲛ̄ ⲕⲱϩ ϫⲉ ⲛ̄ⲛⲉ ⲛ ⲧⲁϣⲉ ⲡ ϣⲁϫⲉ ⲉ ⲡⲉ ϩⲟⲩⲟ · ⲗⲟⲓⲡⲟⲛ ⲁ ⲡ ϣⲁϫⲉ ⲧⲁϩⲉ ⲙ̄ ⲙⲁⲁϫⲉ ⲛ̄ ⲛⲉ ⲕⲗⲏⲣⲓⲕⲟⲥ ⲙ̄ ⲡϥ̄ ϯⲙⲉ ⲁ ⲩ ⲁⲁ ϥ ⲛ̄ⲁⲕⲟⲓⲛⲱⲛⲓⲧⲟⲥ ⲛ̄ ⲙ̄ ⲙⲩⲥⲧⲏⲣⲓⲟⲛ ⲉⲧ ⲟⲩⲁⲁⲃ ⲁ ⲛⲉ ⲕⲗⲏⲣⲓⲕⲟⲥ ⲧⲁⲙⲉ ⲡⲁ ⲉⲓⲱⲧ ⲉⲧ ⲟⲩⲁⲁⲃ ⲉ ⲡ ϣⲁϫⲉ ⲁ ⲡⲁ ⲉⲓⲱⲧ ⲧⲛ̄ⲛⲟⲟⲩ ⲛⲥⲱ ϥ ϫⲉ [ⲙ̄ⲡⲉ] ⲥⲕⲩⲗⲗⲉⲓ ⲙ̄ⲙⲟ ⲕ ⲛ̄ ⲧⲁ ϭⲛ̄ⲧ ⲕ̄ ⲛ̄ ϯ ⲁⲡⲟⲕⲣⲏⲥⲓⲥ ⲛ̄ ⲁⲛⲁⲅⲕⲁⲓⲟⲛ · ⲁ ⲡ ⲣⲱⲙⲉ ⲛⲉϫ ϩⲣⲟⲟⲩ ⲉⲃⲟⲗ ϩⲙ̄ ⲡ ϯⲙⲉ ⲉ ϥ ⲙⲟⲟϣⲉ ⲕⲁⲧⲁ ⲙⲁ ⲉ ϥ ⲉⲍⲩⲗⲟⲩ ϫⲉ ⲛ̄ ϯ ⲛⲁ ⲃⲱⲕ ⲁⲛ ϣⲁ ⲡⲉⲥⲩⲛⲑⲓⲟⲥ · ⲟⲩ ⲡⲉ ⲡ ϩⲱⲃ ⲙ̄ ⲡⲉⲥⲩⲛⲑⲓⲟⲥ ⲛⲙ̄ⲙⲁ ⲓ̈ ⲛⲉ ⲟⲩ ⲣⲙ̄ ⲕⲃⲧ̄ ⲅⲁⲣ ⲡⲉ ⲡ ⲣⲱⲙⲉ ⲉⲧ ⲙ̄ⲙⲁⲩ · ⲛ̄ⲧⲉⲣⲉ ϥ ϭⲱ ⲇⲉ ⲉ ϥ ⲛⲏϫ ⲅⲣⲁⲩⲅⲏ ⲉⲃⲟⲗ ⲉ ϥ ϭⲟⲛⲧ̄ · ⲁ ⲡ ⲣⲏ ⲅⲁⲣ ⲃⲱⲕ ⲉ ⲡ ϩⲱⲧⲡ̄ ⲙ︦ ⲡⲉ ϩⲟⲟⲩ ⲉⲧ ⲙ̄ⲙⲁⲩ ⲁ ⲡ ⲛⲟⲩⲧⲉ ⲟⲩⲛ ⲡ ⲉⲛⲧ ⲁ ϥ ϫⲟⲟ ⲥ ⲙ̄ ⲡⲉ ⲡⲣⲟⲫⲏⲧⲏⲥ · ϫⲉ ⲛⲉϫ ⲡ ϩⲁⲡ ⲉⲣⲟ ⲓ ⲁⲛⲟⲕ ϯ ⲛⲁ ⲧⲱⲱⲃⲉ ⲡⲉϫⲉ ⲡ ⲭⲥ︦ · ⲁ ⲩ ϣⲱⲛⲉ ⲛ̄ ϩⲟⲧⲉ ⲉⲓ ⲉϫⲙ̄ ⲡ ⲣⲱⲙⲉ ⲉⲧ ⲙ̄ⲙⲁⲩ ⲛ̄ ⲧⲉ ⲩϣⲏ · ⲁ ϥ ⲃⲁⲥⲁⲛⲓⲍⲉ ⲉ ⲡⲉϥ ⲥⲁ ⲛϩⲟⲩⲛ · ⲉ ϥ ϯ ⲧⲕⲁⲥ · ⲉ ϥ ⲱϣ ⲉⲃⲟⲗ ϩⲛ̄ ⲟⲩ ϩⲣⲟⲟⲩ ⲉ ϥ ⲟ ⲛ̄ ⲛⲟϭ ⲡⲉϫⲁ ϥ ϫⲉ ϫⲓ ⲧ ϣⲁ ⲡⲁ ⲉⲓⲱⲧ ⲁⲡⲁ ⲡⲉⲥⲩⲛⲑⲓⲟⲥ ϯ ϫⲱ ⲙ̄ⲙⲟ ⲥ ⲛⲏ ⲧⲛ̄ ϫⲉ ⲛ̄ ⲧ ⲁⲛⲁⲓ ⲧⲁϩⲟ ⲓ ⲉⲧⲃⲏⲏⲧ ϥ̄ · ⲡⲁ ⲉⲓⲱⲧ ⲁⲣⲓ ⲧ ⲁⲅⲁⲡⲏ ⲛ ⲅ̄ ⲃⲟⲏⲑⲉⲓ ⲉⲣⲟ ⲓ ϫⲉ ⲁ ⲓ ⲉⲓ ⲉϩⲣⲁⲓ ⲉ ⲧ ⲁⲛⲁⲅⲕⲏ ⲙ̄ ⲡ ⲙⲟⲩ · ⲁⲩⲱ ⲉ ⲕ ⲧⲙ̄ ϫⲓ ⲧ ϣⲁⲣⲟ ϥ · ⲛ̄ ϯ ⲛⲁ ϭⲛ̄ ⲁⲛⲁⲡⲁⲩⲥⲓⲥ ⲁⲛ · ⲁ ⲡⲉϥ ⲉⲓⲱⲧ ⲙⲛ̄ ⲧϥ̄ ⲙⲁⲁⲩ ⲉⲓⲁⲧⲟⲟⲧ ⲟⲩ ⲛ̄ⲥⲱ ϥ ϫⲉ ⲉ ϥ ⲛⲁ ⲙⲟⲩ · ⲡⲉϫⲁ ϥ ϫⲉ ⲙⲁⲣ ⲛ̄ ⲡⲉⲓⲑⲉ ⲙ̄ⲙⲟ ϥ · ⲕⲁⲛ ⲉϥϣⲁⲛ ⲱⲛϩ̄ · ⲉ ⲛ ϩⲟⲥⲟⲛ ⲁ ϥ ϫⲟⲟ ⲥ · ϫⲉ ϫⲓ ⲧ ϣⲁ ⲁⲡⲁ ⲡⲉⲥⲩⲛⲑⲓⲟⲥ ⲡ ⲉⲡⲓⲥⲕⲟⲡⲟⲥ ⲡⲁⲛⲧⲱⲥ ⲉⲛϣⲁⲛ ϫⲓⲧ ϥ̄ ϣⲁ ⲣⲟ ϥ ϣⲁ ϥ ⲥⲫⲣⲁⲅⲓⲍⲉ ⲙ̄ⲙⲟ ϥ · ⲛ ϥ̄ ⲗⲟ ⲉ ϥ ⲃⲁⲥⲁⲛⲓⲍⲉ ⲛⲉ ⲧ ⲁⲣⲭⲏ ⲅⲁⲣ ⲧⲉ · ⲛ̄ⲧ ⲁ ⲡⲁ ⲉⲓⲱⲧ · ⲣ̄ ⲉⲡⲓⲥⲕⲟⲡⲟⲥ · ⲁ ⲩ ⲛ̄ⲧ ϥ̄ ⲇⲉ ⲉϩⲣⲁⲓ ⲉ ⲡ ⲧⲟⲟⲩ ϣⲁ ⲡⲁ ⲉⲓⲱⲧ · ⲁⲩⲱ ⲁ ⲩ ⲧⲱϩⲙ̄ ⲇⲉ ⲉϩⲟⲩⲛ · ⲁ ⲓ ⲃⲱⲕ ⲇⲉ ⲉⲃⲟⲗ ϣⲁⲣⲟ ⲟⲩ · ⲡⲉϫⲉ ⲡⲉϥ ⲉⲓⲱⲧ ⲛⲁ ⲓ ϫⲉ ⲓ̄ⲱ̄ⲥ̄ ⲉϣⲱⲡⲉ ⲁ ⲕ ⲛⲁⲩ ⲉⲣⲟ ⲓ ⲉⲛⲉϩ · ⲁⲣⲓ ⲧ ⲁⲅⲁⲡⲏ · ⲛ ⲅ̄ ⲙⲏⲛⲉⲩⲉ ⲙ̄ ⲡ ⲛⲟϭ ⲛ̄ ⲣⲱⲙⲉ · ⲙ̄ⲙⲟⲛ ⲉⲣⲉ ⲡⲁ ϣⲏⲣⲉ ⲕⲩⲛⲇⲩⲛⲉⲩⲉ ⲉ ⲡ ⲙⲟⲩ ⲁⲩⲱ ϯ ⲡⲓⲥⲧⲉⲩⲉ ⲉ ⲡ ⲛⲟⲩⲧⲉ · ϫⲉ ⲉϥϣⲁⲛ ⲥⲫⲣⲁⲅⲓ ⲍⲉ ⲙ̄ ⲡⲁ ϣⲏⲣⲉ ϥ ⲛⲁ ϭⲛ̄ ⲁⲛⲁⲡⲁⲩⲥⲓⲥ ⲛ̄ ⲥⲟⲟⲩⲧⲛ̄ · ⲁⲩⲱ ⲛ ⲧ ⲁ ϥ ⲁⲓⲧⲉⲓ ⲙ̄ ⲙⲟ ⲓ ϫⲉ ϫⲓ ⲧ ϣⲁ ⲁⲡⲁ ⲡⲉⲥⲩⲛⲑⲓⲟⲥ ϯ ⲛⲁ ⲗⲟ · ⲉⲃⲟⲗ ϫⲉ ⲉ ⲩ ⲃⲁⲥⲁⲛⲓⲍⲉ ⲙ̄ⲙⲟ ⲓ ⲉⲧⲃⲏⲏⲧ ϥ̄ · ⲉϣⲱⲡⲉ ⲁ ⲓ ⲧⲁⲩⲉ ⲟⲩ ϣⲁϫⲉ ⲛⲁ ϥ · ϩⲛ̄ ⲧⲁ ⲙⲛ̄ⲧ ϩⲩⲇⲓⲱⲇⲏⲥ · ⲉ ⲓ ⲟ ⲛ︦ ⲁⲧ ⲥⲟⲟⲩⲛ · ⲡ ⲉϥ ϣⲏⲣⲉ ⲇⲉ ⲟⲛ ⲁ ϥ ⲁϣ ⲕⲁⲕ ⲉⲃⲟⲗ ⲉⲣⲟ ⲓ ϫⲉ ⲱ̄ ⲓ̄ⲱ̄ⲥ̄ · ⲁⲣⲓ ⲧ ⲁⲅⲁⲡⲏ · ⲛ ⲅ̄ ϫⲓ ⲡⲁ ⲟⲩⲱ ⲉϩⲟⲩⲛ ⲙ̄ ⲡ ⲛⲟϭ ⲛ̄ ⲣⲱⲙⲉ ϫⲉ ⲁ ⲧ ⲁⲛⲁⲅⲕⲏ ⲙ̄ ⲡ ⲙⲟⲩ ⲧⲁϩⲟ ⲓ · ⲉⲓⲥ ϩⲏⲏⲧⲉ ⲕ ⲛⲁⲩ ⲉⲣⲟ ⲓ ϩⲛ̄ ⲧⲁ ⲁⲛⲁⲅⲕⲏ · ⲉⲧⲃⲉ ⲟⲩ ⲙ̄ⲡⲉ ⲣⲱ ⲓ ⲧⲱⲙ ⲛ̄ ⲧⲁ ⲙⲟⲩ ⲙ̄ⲡⲁⲧ ⲉⲓ ⲧⲁⲩⲟ ϣⲁϫⲉ · ⲙ̄ ⲡⲉ ϩⲟⲟⲩ ⲉⲧ ⲙⲙⲁⲩ ⲃⲱⲕ ⲧⲁⲭⲏ ⲛ ⲅ̄ ⲧⲁⲙⲉ ⲡⲁ ⲭⲥ̄ ⲛ̄ ⲉⲓⲱⲧ · ⲁⲡⲁ ⲡⲉⲥⲩⲛ ⲑⲓⲟⲥ · ⲉ ⲡⲁ ϩⲓⲥⲉ ⲃⲟⲏⲑⲉⲓ ⲉⲣⲟ ⲓ ⲙ̄ⲛ̄ⲣ̄ ⲕⲁⲁ ⲧ ⲉ ⲙⲟⲩ ϩⲓⲣⲙ̄ ⲡⲉⲧⲛ̄ ⲣⲟ ⁘— ⲛ̄ ⲧⲉⲣ ⲉⲓ ⲥⲱⲧⲙ̄ ⲇⲉ ⲉ ⲛⲁⲓ̈ ⲛ̄ⲧⲟⲟⲧ ϥ̄ ⲙ̄ ⲡ ⲣⲱⲙⲉ ⲙⲛ̄ ⲡⲉϥ ϣⲏⲣⲉ ⲁ ⲓ ⲃⲱⲕ ⲉϩⲟⲩⲛ ⲁ ⲓ ⲧⲁⲙⲉ ⲡⲁ ⲉⲓⲱⲧ ⲉⲧⲃⲉ ⲡ ⲣⲱⲙⲉ ⲙⲛ̄ ⲡⲉϥ ϣⲏⲣⲉ · ⲡⲉϫⲁ ϥ ⲛⲁ ⲓ ϫⲉ ⲁⲗⲟⲕ ϩⲁ ⲣⲟ ϥ · ϣⲁⲛⲧⲉ ϥ ϫⲓ ⲉ ⲡⲉⲓⲧⲏⲙⲁ ⲕⲁⲗⲱⲥ · ⲙ̄ ⲙⲟⲛ ⲟⲩ ⲁⲧ ⲥⲃⲱ ⲡⲉ · ⲁ ⲓ ⲟⲩⲱϣⲃ̄ ⲛⲁ ϥ ϫⲉ ⲉⲛϣⲁⲛ ⲕⲁⲁ ϥ · ⲛ̄ ⲕⲉ ⲁⲡⲣⲏⲧⲉⲓ ϥ ⲛⲁ ⲙⲟⲩ · ⲟⲩ ⲕⲟⲩⲓ ⲛ̄ ⲛⲓϥⲉ ⲡ ⲉⲧ ϣⲟϫⲡ̄ ⲛ̄ ϩⲏⲧ ϥ̄ · ⲁⲩⲱ ⲡⲣⲟⲥ ⲑ ⲉ · ⲛ̄ⲧ ⲁ ⲓ ⲛⲁⲩ ⲉⲣⲟ ϥ · ⲁ ϥ ϫⲓ ⲉⲡⲉⲓⲧⲏⲙⲓⲁ · ⲡⲉϫⲉ ⲡⲁ ⲉⲓⲱⲧ ⲛⲁ ⲓ ϫⲉ ⲕⲁⲁ ϥ ⲛⲁ ⲕ ⲉϩⲟⲩⲛ · ⲛ̄ⲧⲉⲣⲉ ϥ ⲉⲓ ⲇⲉ ⲉϩⲟⲩⲛ ⲙⲛ̄ ⲡⲉϥ ⲉⲓⲱⲧ · ⲁ ϥ ⲡⲁϩⲧ ϥ̄ ϩⲁ ⲛ ⲟⲩⲣⲏⲏⲧⲉ ⲙ̄ ⲡⲁ ⲉⲓⲱⲧ ⲛ̄ ⲟⲩ ⲛⲟϭ ⲛ︦ ⲁⲡⲣⲏⲧⲉⲓ · ⲡⲉϫⲉ ⲡⲁ ⲉⲓⲱⲧ ⲛⲁ ϥ ϫⲉ ⲧⲱⲟⲩⲛ ⲉϩⲣⲁⲓ ⲡ ⲁⲧ ⲥⲃⲱ ⲁ ϥ oⲩⲱⲃϣ̄ ⲛ̄ϭⲓ ⲡ ⲣⲱⲙⲉ ϫⲉ ϥ ⲟⲛϩ̄ ⲛ̄ϭⲓ ⲡ ⲭⲥ̄ · ϫⲉ ⲉⲓϣⲁⲛ ⲣ̄ ⲕⲉ ϣⲟⲙⲛ̄ⲧ̄ ⲛ̄ ϩⲟⲟⲩ ⲉ ⲓ ⲡⲁϩ̄ⲧ̄ ϩⲁ ⲛⲉⲕ ⲟⲩⲣⲏⲏⲧⲉ ⲉⲓⲙⲏⲧⲉⲓ ⲛ ⲅ̄ ⲧⲁⲗⲉ ⲧⲉⲕ ⲟⲩⲣⲏⲏⲧⲉ ⲉϫⲛ̄ ⲧⲁ ⲁⲡⲉ · ⲛ̄ ϯ ⲛⲁ ⲧⲱⲟⲩⲛ ⲁⲛ ⲉϩⲣⲁⲓ · ⲁ ⲡⲁ ⲉⲓⲱⲧ ⲁⲙⲁϩⲧⲉ ⲙ̄ⲛ ϥⲱ ⲛ̄ ⲧⲉϥ ⲁ ⲡⲉ ⲁ ϥ ⲧⲟⲩⲛⲟⲥ ϥ̄ ⲉϩⲣⲁⲓ ⲡⲉϫⲁ ϥ ⲛⲁ ϥ ϫⲉ ⲧⲱⲟⲩⲛ ⲉϩⲣⲁⲓ ⲉⲓⲥ ⲡ ⲭⲥ̄ ⲁ ϥ ⲭⲁⲣⲓⲍⲉ ⲛⲁ ⲕ ⲙ̄ ⲡ ⲧⲁⲗϭⲟ ⲉϣⲱⲡⲉ ⲉⲕϣⲁ ⲥⲱⲧⲙ̄ ⲛ︦ⲥⲱ ⲓ ⲟⲛ ⲁ ⲡ ⲣⲱⲙⲉ ⲟⲩⲱϣⲃ̄ ϫⲉ ϣⲉ ⲧ ⲁⲛⲁⲅⲕⲏ ⲛ̄ⲧ ⲁ ⲛⲉⲕ ϣⲗⲏⲗ ⲛⲁϩⲙⲉ ⲧ ⲉⲣⲟ ⲥ · ϫⲉ ⲉϣⲱⲡⲉ ⲟⲩⲛ̄ⲧⲁ ⲓ ⲕⲉ ⲣⲟⲙⲡⲉ ⲛ̄ ⲥⲛ̄ⲧⲉ ϩⲙ̄ ⲡⲁ ⲁϩⲉ · ⲛ̄ⲛⲉ ⲓ ⲧⲟⲗⲙⲁ ⲉ ⲣ̄ ⲁⲧ ⲥⲱⲧⲙ̄ ⲉⲣⲟ ⲕ ϣⲁ ⲉⲛⲉϩ · ⲁ ⲡⲁ ⲉⲓⲱⲧ ⲟⲩⲱϣⲃ̄ ⲛⲁ ϥ ϫⲉ ⲛ̄ⲧ ⲁ ⲛⲁⲓ ⲧⲁϩⲟ ⲕ ϫⲉ ⲁ ⲕ ⲛⲉϫ ⲧⲕ̄ ⲥϩⲓⲙⲉ ⲉⲃⲟⲗ · ⲉ ⲡ ϫⲓⲛϫⲏ · ⲁ ⲩⲱ ⲡ ϩⲱⲃ ⲛ̄ⲧ ⲁ ⲕ ⲙⲉⲉⲩⲉ ⲉⲣⲟ ϥ ⲉϩⲟⲩⲛ ⲉⲣⲟ ⲥ ⲙⲛ̄ ⲡ ⲣⲱⲙⲉ ⲥⲉ ⲟⲩⲟϫ ⲙ̄ ⲡⲉ ⲥⲛⲁⲩ ⁘ ⲁ ⲗⲗⲁ ϯ ϫⲱ ⲙ̄ⲙⲟ ⲥ ⲛⲁ ⲕ ⲉϣⲱⲡⲉ ⲉ ⲕ ⲟⲩⲱϣ ⲉ ⲡⲗⲏⲣⲟⲫⲟⲣⲉⲓ ϩⲙ̄ ⲡⲉⲕ ϩⲏⲧ ϩⲁⲣⲟ ⲥ ⲙⲛ̄̄ ⲡ ⲣⲱⲙⲉ ⲛ̄ⲧ ⲁ ⲕ ⲙⲉⲉⲩⲉ ⲉ ⲡ ⲡ ⲉⲑ ⲟⲟⲩ ϩⲁⲣⲟ ϥ ⲉⲧⲃⲏⲏⲧ ⲥ̄ · ⲉ ⲡⲉⲓⲇⲏ ⲡⲁ ϣⲏⲣⲉ ⲉ ⲣⲉ ⲛ̄ ⲣⲱⲙⲉ ϭⲱϣⲧ̄ ⲉ ⲡ ϩⲟ ⲙ̄ⲙⲁⲧⲉ · ⲉⲣⲉ ⲡ ⲛⲟⲩⲧⲉ ϩⲱⲱ ϥ ϭⲱϣⲧ̄ ⲉ ⲡ ϩⲏⲧ · ⲉⲕ ϣⲁⲛ ⲃⲱⲕ ⲉϩⲟⲩⲛ ⲉ ⲡⲉⲕ ⲏⲓ · ϫⲓⲛ̄ ⲧⲉⲕ ⲥϩⲓⲙⲉ ⲉ ϩⲟⲩⲛ ⲉ ⲡⲕ̄ ⲏⲓ̄ · ⲡ ⲛⲟⲩⲧⲉ ⲉϥⲉ ϯ ⲑ ⲉ ⲛⲁ ⲕ ⲛⲙ̄ⲙⲁ ⲥ · ⲁⲩⲱ ϯ ⲙⲉⲉⲩⲉ ϫⲉ ⲉ ⲥ ⲉⲉⲧ · ⲁⲏⲱ ⲥ ⲛⲁ ϫⲡⲟ ⲛⲁ ⲕ ⲛ̄ ⲟⲩ ϣⲏⲣⲉ · ⲁⲩⲱ ⲟⲩ ⲙⲉ ⲁⲛ ⲡⲉ ⲡ ϣⲁϫⲉ ⲛ̄ⲧ ⲁ ⲩ ⲟⲟϥ ⲉⲧⲃⲏⲏⲧ ⲥ̄ · ⲁⲗⲗⲁ ⲡⲓⲥⲧⲉⲩⲉ ⲛⲁ ⲓ ϫⲉ ⲟⲩ ⲉⲗⲉⲩⲑⲉⲣⲁ ⲧⲉ · ⲉϣⲱⲡⲉ ⲇⲉ ⲉⲥϣⲁⲛ ϫⲡⲉ ⲟⲩ ϣⲉⲉⲣⲉ ⲛ̄ ⲥϩⲓⲙⲉ ⲙ̄ⲡⲣ̄ ϭⲱ ⲛⲙ̄ⲙⲁ ⲥ · ⲁⲗⲗⲁ ⲛⲟϫ ⲥ̄ ⲉⲃⲟⲗ ⲛⲉ ⲥ ⲟⲩⲟϫ ⲁⲛ ⲉ ⲡⲉ ⲕⲣⲓⲙⲁ ⲛ̄ⲧ ⲁ ⲩ ⲧⲟϭ ϥ̄ ⲉⲣⲟ ⲥ ⲁⲗⲗⲁ ⲁ ⲥ ⲥⲩⲗⲁ ⲙ̄ ⲡⲉⲥ ⲅⲁⲙⲟⲥ · ⲉϣⲱⲡⲉ ⲇⲉ ⲟⲩ ϩⲟⲟⲩⲧ ⲡ ⲉⲧⲉ ⲥ ⲛⲁ ϫⲡⲟⲩ · ⲟⲩ ⲙⲉ ⲁⲛ ⲡⲉ ⲡ ϣⲁϫⲉ ⲛ̄ⲧ ⲁ ⲩ ⲧⲟϭ ϥ̄ ⲉⲣⲟ ⲥ ⲁⲗⲗⲁ ⲁ ⲥ ⲟⲩϫⲁⲓ ϩⲙ̄ ⲡ ⲉ ⲛⲧ ⲁ ⲩ ⲙⲉⲉⲩⲉ · ⲉⲣⲟ ϥ ⲉϩⲟⲩⲛ ⲉⲣⲟ ⲥ ⲁⲗⲗⲁ ⲉ ⲕϣⲁⲛ ⲟⲩⲱϣ ⲉ ⲧ ⲁⲣⲕⲟⲥ ⲙ̄ ⲡ ⲁⲛⲁϣ ⲛ̄ ϯ ⲕⲱⲗⲩ ⲙ︦ⲙⲟ ⲕ ⲁⲛ · ⲛ̄ⲧ ⲁ ⲡ ⲛⲟⲙⲟⲥ ⲅⲁⲣ ⲙ̄ ⲡ ⲛⲟⲩⲧⲉ ⲕⲉⲗⲉⲩⲉ ⲛ̄ ϯ ϩⲉ ϫⲉ ⲣ̄ϣⲁⲛ ⲧⲉ ⲥϩⲓⲙⲉ ⲛ̄ ⲟⲩ ⲣⲱⲙⲉ ⲡⲁⲣⲁⲃⲁ · ⲁⲩⲱ ϩⲛ̄ ⲟⲩ ⲱ̄ⲃϣ̄ ⲉϥϣⲁⲛ ⲟⲃϣ ϥ̄ ⲉⲣⲟ ⲥ ⲛ̄ⲧⲉ ⲟⲩⲁ ⲛ̄ ⲛ̄ⲕⲟⲧⲕ̄ ⲛⲙ︦ ⲙⲁ ⲥ ⲛ̄ ⲟⲩ ϭⲓⲛ ⲛ̄ⲕⲟⲧⲕ̄ ⲛ̄ ⲥⲡⲣ̄ⲙⲁ ⲛ ⲥ̄ ϩⲱⲡ ⲙ̄ ⲡ ⲙ̄ⲧⲟ ⲉⲃⲟⲗ ⲙ̄ ⲡⲉⲥ ϩⲁⲓ · ⲛ ϥ̄ ⲧⲙ̄ ⲉⲓⲙⲉ ⲉⲣⲟ ⲥ ⲁⲩⲱ ⲧⲁⲓ ⲙⲡ̄ⲉ ⲥ ⲱ̄ⲱ̄ ⲁⲩⲱ ⲉ ⲙⲛ̄ ⲙⲛ̄ⲧ̄ⲣⲉ ⲁϩⲉ ⲣⲁⲧ ⲟⲩ ⲉⲣⲟ ⲥ · ⲉⲩⲉ ϫⲓⲧ ⲥ̄ ⲉⲣⲁⲧ ϥ̄ ⲙ̄ ⲡ ⲟⲩⲏⲏⲃ · ⲛ ϥ̄ ⲧⲁⲣⲕⲟ ⲥ ⲙ̄ ⲡ ⲁⲛⲁϣ ⲛ ϥ̄ ϯ ⲛⲁ ⲥ ⲙ̄ ⲡ ⲙⲟⲟⲩ ⲙ̄ ⲡ ⲥⲁϩⲟⲩ ⲛ ⲥ̄ ⲥⲟⲟ ϥ · ⲉϣⲱⲡⲉ ⲟⲩ ⲙⲉ ⲡⲉ ⲡ ϣⲁϫⲉ ⲛ̄ⲧ ⲁ ⲩ ⲛⲟϫ ϥ̄ ⲛ̄ⲥⲱ ⲥ · ϣⲁⲣⲉ ⲡ ⲙⲟⲟⲩ ⲉⲧ ⲙ̄ⲙⲁⲩ · ⲧⲣⲉ ⲡⲉⲥ ⲥⲱⲙⲁ ⲕⲱⲕ ⲉ ⲡ ⲥⲱⲃϩ̄ · ⲉϣⲱⲡⲉ ⲇⲉ ⲛ̄ⲧ ⲁ ⲩ ϩⲩⲗⲁ ⲉⲣⲟ ⲥ ϣⲁ ⲥ ⲱ̄ⲱ̄ ⲛ̄ ⲟⲩ ϣⲏⲣⲉ · ⲧⲉⲛⲟⲩ ϭⲉ ⲡⲁ ϣⲏⲣⲉ · ⲉϣ ⲡⲉ ⲁ ⲕ ⲡⲗⲏⲣⲟⲫⲟⲣⲉⲓ · ⲉϣⲱⲡⲉ ⲙ̄ ⲙⲟⲛ ⲧ ⲁⲣⲕⲟⲥ · ⲛ̄ⲧⲉ ⲓ ⲕⲱⲗⲉⲓ̄ ⲙ̄ⲙⲟ ⲛ ⲁⲛ · ⲁ ϥ ⲟⲩⲱϣⲃ̄ ⲛ̄ϭⲓ ⲡ ⲣⲱⲙⲉ · ⲉ ϥ ϫⲱ ⲙ̄ⲙⲟ ⲥ ϫⲉ ϫⲓ ⲛ ⲧⲉ ⲩⲛⲟⲩ ⲛ̄ ⲧⲁ ⲧⲕ̄ ⲙⲛ̄ⲧ̄ ⲉⲓⲱⲧ · ϣⲁϫⲉ ⲛⲙ̄ⲙⲁ ⲓ̄ ⲁ ⲡⲁ ϩⲏⲧ · ⲟⲩⲱ ⲉ ϥ ⲡⲗⲩⲣⲟⲫⲟⲣⲉⲓ · ⲁⲩⲱ ⲛ̄ ϯ ⲛⲁ ⲗⲟ ⲁⲛ ⲉ ⲓ ⲥⲱⲧⲙ̄ ⲛ̄ⲥⲱ ⲕ ⲛ̄ ⲕⲉ ⲥⲟⲡ ϣⲁ ⲉⲛⲉϩ ⁘ⲻ ⲁ ϥ ϫⲓ ⲥⲙⲟⲩ ⲇⲉ ⲁ ϥ ⲉⲓ ⲉⲃⲟⲗ ϩⲓ̈ⲧⲟⲟⲧ ϥ̄ ⲁ ϥ ⲃⲱⲕ ⲉ ⲡⲉϥ ⲏⲓ ⲙⲛ̄ ⲡⲉϥ ⲉⲓ̈ⲱⲧ · ⲉ ϥ ϯ ⲉⲟⲟⲩ ⲙ̄ ⲡ ⲛ ⲟ ⲩ ⲧⲉ · ⲙⲛ̄ ⲡ ⲡ ⲉⲧ ⲟⲩⲁⲁⲃ ⲁⲡⲁ ⲡⲉⲥⲩⲛⲑⲓⲟⲥ · ⲛ̄ⲧⲉⲣⲉ ϥ ⲃⲱⲕ ⲇⲉ ⲉ ϩⲟⲩⲛ ⲉ ⲡϥ̄ ⲏⲓ · ⲁ ϥ ϩⲱⲧⲡ̄ ⲉ ⲧϥ̄ ⲥϩⲓⲙⲉ ⲁ ϥ ϫⲡⲟ ⲛ̄ ⲟⲩ ϣⲏⲣⲉ ⲕⲁⲧⲁ ⲡ ϣⲁϫⲉ ⲙ̄ ⲡ ⲁⲡⲟⲥⲧⲟⲗⲓⲕⲟⲥ ⲁⲡⲁ ⲡⲉⲥⲩⲛ ⲑⲓⲟⲥ · ⲁ ⲡ ⲣⲱⲙⲉ ⲙⲟⲩⲧⲉ ⲉ ⲡ ⲣⲁⲛ ⲙ̄ ⲡⲉϥ ϣⲏⲣⲉ ϫⲉ ⲡⲉⲥⲩⲛⲑⲓⲟⲥ · ⲁ ϥ ϭⲱ ⲛⲙ̄ⲙⲁ ⲥ ϫⲓⲛ ⲡⲉ ϩⲟⲟⲩ ⲉⲧ ⲙ̄ⲙⲁⲩ ϣⲁ ⲡⲉ ϩⲟⲟⲩ ⲙ̄ ⲡⲉϥ ⲙⲟⲩ · ⲁ ⲡ ⲡ ⲉⲧ ⲟⲩⲁⲁⲃ ⲣ̄ ϣⲟⲙⲧⲉ ⲛ̄ ϣⲡⲏⲣⲉ · ⲉ ⲩ ⲟⲧⲃ̄ ⲉ ⲛⲉⲩ ⲉⲣⲏⲩ ⲉⲧⲉ ⲛⲁⲓ ⲛⲉ ⲧⲉ ⲥϩⲓⲙⲉ ⲛ̄ⲧ ⲁ ϥ ⲛⲁϩⲙⲉ ⲥ ⲉ ⲡ ϩⲓⲗⲁ ⲛ̄ ⲛⲟⲩϫ ⲛ̄ⲧ ⲁ ⲩ ⲙⲉⲉⲩⲉ ⲉⲣⲟ ϥ ⲉϩⲟⲩⲛ ⲉⲣⲟ ⲥ · ⲙ̄ⲛ ⲡ ⲣⲱⲙⲉ ⲛ̄ⲧ ⲁ ϥ ⲁⲁ ϥ ⲛ̄ ⲉⲗⲉⲩⲑⲉⲣⲟⲥ · ⲙⲛ︦ ⲡ ϩⲏⲧ ⲙ︦ ⲡⲉⲥ ϩⲁⲓ ⲛ̄ⲧ ⲁ ϥ ⲧⲃ̄ⲃⲟ ϥ ⲉ ⲛ ⲕⲟⲧⲥ̄ ⲙ̄ ⲡ ⲉⲧⲉⲣⲉ ⲧϥ̄ ϭⲟⲙ ϣⲟⲟⲡ ϩⲓϫⲛ̄ ⲑ̄ ⲗ̄ⲡⲉ ⲛ̄ϩⲏⲧ ϥ̄ ⲉⲧⲉ ⲡⲁⲓ ⲡⲉ ⲡ ⲥⲁⲧⲁⲛⲁⲥ · ⲁ ϥ ⲧⲣⲉ ⲛ ⲉⲧ ϩⲙ̄ ⲡ ⲅⲁⲙⲟⲥ ϩⲱⲧⲡ̄ ⲉ ⲛⲉⲩ ⲉ ⲣⲏⲩ ⲛ̄̄ ⲕⲉ ⲥⲟⲡ · ⲁⲗⲏⲑⲱⲥ ⲟ ⲩ ⲛⲟϭ ⲉⲙⲁⲧⲉ ⲡⲉ ⲡⲉⲕ ⲃⲓⲟⲥ ⲛ̄ ϣⲡⲏⲣⲉ ⲱ̄ ⲡ ⲁⲅⲅⲉⲗⲟⲥ ⲙ̄ ⲡ ϫⲥ̄ ⲛ̄ ⲛ̄ ϭⲟⲙ · ⲛⲓⲙ ⲅⲁⲣ ⲡ ⲉⲧ ⲛⲁ ⲉϣ ϭⲙ̄ϭⲟⲙ ⲉ ⲧⲁⲩⲟ ⲛ̄ ⲛⲉ ϣⲡⲏⲣⲉ ⲧⲏⲣ ⲟⲩ ⲛ̄ⲧ ⲁ ⲩ ϣⲱⲡⲉ ⲉⲃⲟⲗ ϩⲓⲧⲟⲟⲧ ⲕ̄ ⲛⲁ ⲧⲕ̄ ⲙⲛ̄ⲧ̄ ⲕⲟⲩⲓ ⲙⲛ̄ ⲛ ⲉ ⲛⲧ ⲁ ⲩ ϣⲱⲡⲉ ϩⲛ̄ ⲧⲉⲕ ⲙⲛ̄ⲧ̄ ⲙⲟⲛⲟⲭⲟⲥ · ⲛ ⲉⲛⲧ ⲁ ⲩ ϣⲱⲡⲉ ⲇⲉ ϩⲛ︦ ⲛⲉⲕ ϭⲓϫ ⲙⲛ̄ⲛ̄ⲥⲁ ⲧⲣⲉ ⲕ ⲣ̄ ⲉⲡⲓⲥⲕⲟⲡⲟⲥ ⲛⲁⲓ ⲉⲧ ⲕ̄ ⲟⲩⲉϩ ⲥⲁϩⲛⲉ ⲙ̄ⲙⲟ ⲟⲩ ⲛ ⲅ̄ ⲟⲩⲱϣ ⲁⲛ ⲉ ⲧⲣⲉ ⲗⲁⲁⲩ ⲛ̄ ⲣⲱⲙⲉ ⲉⲓⲙⲉ ⲉⲣⲟ ⲟⲩ ⲙⲛ̄ ϭⲟⲙ ⲛ̄ ⲗⲁⲁⲩ ⲉ ϭⲙ̄ ⲡⲉⲩ ϫⲱⲕ ⁘ⲻ ⲁⲗⲗⲁ ⲙ̄ⲡⲣ̄ⲧⲣⲉ ⲧⲉ ⲯⲩⲭⲏ ⲙ̄ ⲡ ⲙⲁⲕⲁⲣⲓⲟⲥ ⲉⲧ ⲙ̄ⲙⲁⲩ ϭⲛ̄ ⲁⲣⲓⲕⲉ · ⲉⲣⲟ ⲓ ϫⲉ ⲁ ⲓ ⲧⲁⲩⲉ ⲛⲉⲓ ⲕⲟⲩⲓ ⲛ̄ ϣⲁϫⲉ ⲛ̄ ⲉⲅⲕⲱⲙⲓⲟⲛ ⲉⲣⲟ ϥ · ⲁⲩⲱ ϯ ⲙⲉⲉⲩⲉ ϫⲉ ⲁ ⲛ ⲣ̄ ⲡ ⲃⲟⲗ ⲙ̄ ⲡ ϣⲓ · ⲁ ⲛ ⲧⲁⲩⲉ ⲛⲉⲓ ⲕⲟⲩⲓ ⲛ̄ ϣⲁϫⲉ ⲛ̄ ⲉⲗⲁ ⲭⲓⲥⲧⲟⲛ · ⲁⲗⲗⲁ ⲙⲁⲣ ⲛ̄ ⲥⲱⲧⲙ̄ ⲛ̄ⲥⲁ ⲧ ⲛⲟⲙⲟⲑⲉⲥⲓⲁ ⲙ̄ ⲡ ⲁⲡⲟⲥⲧⲟⲗⲟⲥ ⲡⲁⲓ̈ ⲉⲧ ⲟⲩⲉϩ ⲥⲁϩⲛⲉ ⲛⲁ ⲛ ⲉ ϥ ϫⲱ ⲙ̄ⲙⲟ ⲥ · ϫⲉ ϯ ⲛ̄ ⲟⲩⲟⲛ ⲛⲓⲙ ⲛ̄ ⲛ ⲉⲧ ⲉⲣⲱ ⲧⲛ̄ · ⲡ ϣⲱⲙ ⲙ̄ ⲡⲁ ⲡ ϣⲱⲙ ⲡ ⲧⲉⲗⲟⲥ ⲙ̄ ⲡⲁ ⲡ ⲧⲉⲗⲟⲥ · ⲑ ⲟⲧⲉ ⲙ̄ ⲡⲁ ⲑⲟⲧⲉ · ⲡ ⲧⲁⲓⲟ ⲙ̄ ⲡⲁ ⲡ ⲧⲁⲓⲟ ⁘ⲻ ⲁⲗⲏⲑⲱⲥ ⲕ ⲙ̄ⲡϣⲁ ⲛ̄ ⲧⲁⲓⲟ ⲛⲓⲙ ϩⲓ ⲉⲟⲟⲩ ⲛⲓⲙ · ⲕⲁⲧⲁ ⲑ ⲉ ⲛ̄ⲧ ⲁ ⲡⲉ ⲯⲁⲗ ⲙⲱⲇⲟⲥ ⲇⲁ̄ⲇ̄ ϫⲟⲟ ⲥ ϫⲉ ⲁⲛⲓ ⲟⲩ ⲧⲁⲓⲟ ⲙⲛ̄ ⲟⲩ ϯⲙⲏ ⲙ̄ ⲡ ⲭⲥ̄ · ⲁⲛⲓ̄ ⲟⲩ ⲉⲟⲟⲩ ⲙ̄ ⲡⲉϥ ⲣⲁⲛ ⲉⲧ ⲟⲩⲁⲁⲃ · ⲥ ⲱⲧⲙ̄ ⲇⲉ ⲟⲛ ⲉ ϯ ⲕⲉ ⲛⲟϭ ⲛ̄ ϣⲡⲏⲣⲉ · ⲛ̄ⲧⲉⲧⲛ̄ ϯ ⲉⲟⲟⲩ ⲙ̄ ⲡ ⲭⲥ̄ · ⲁ ⲥ ϣⲱⲡⲉ ⲇⲉ ⲟⲛ ⲁ ⲩ ⲣⲱⲙⲉ ⲉⲓ ϣⲁⲣⲟ ϥ ⲁ ϥ ⲥⲡ̄ ϭⲱⲡ ϥ̄ ⲉ ϥ ϫⲱ ⲙ̄ⲙⲟ ⲥ · ϫⲉ ⲁⲣⲓ ⲧ ⲁⲅⲁⲡⲏ ⲛ ⲅ̄ ⲃⲟⲏⲑⲉⲓ ⲉⲣⲟ ⲓ · ⲡⲁ ⲭⲥ̄ ⲛ̄ ⲉⲓⲱⲧ · ϫⲉ ⲟⲩⲛ̄ ⲟⲩ ⲭⲣⲉⲱⲥ ⲉⲣⲟ ⲓ ϩⲁϩⲧⲛ̄ ⲟⲩ ⲣⲱⲙⲉ ϣⲁ ⲃⲁⲁⲙ ⲧⲁⲥⲉ ⲛ︦ ϩⲟⲗⲟⲕⲟⲧⲧⲓⲛⲟⲥ ⲉ ⲩ ⲁⲛⲁⲅ ⲕⲁⲍⲉ ⲙ̄ⲙⲟ ⲓ ϩⲁⲣⲟ ⲟⲩ · ⲙ̄ⲡ ⲓ ϭⲛ̄ⲧ ⲟⲩ ⲛ̄ ⲧⲁ ⲧⲁⲁ ⲩ ⲛⲁ ϥ · ⲁⲩⲱ ⲙⲛ̄ ⲧⲁⲓ ⲗⲁⲁⲩ ⲙ̄ⲙⲁⲩ ⲛ̄ⲥⲁ ⲟⲩ ϣⲏⲣⲉ ⲛ̄ ⲟⲩⲱⲧ ⲙ̄ ⲙⲟⲛⲟⲅⲉⲛⲏⲥ ⲁ ⲩ ⲁⲥⲫⲁⲗⲁⲍⲉ ⲙ̄ⲙⲟ ϥ ⲁ ⲩ ⲕⲁⲁ ϥ ϩⲛ̄ ϩⲛ ⲫⲩⲗⲗⲁⲕⲏ ⲉ ⲩ ⲟⲩⲱϣ ⲉ ⲁⲁ ϥ ⲛ̄ ϩⲙ̄ϩⲁⲗ · ϯ ⲡⲁ ⲣ ⲁⲕⲁⲗⲉⲓ ϫⲉ ⲛ̄ⲧⲕ̄ ⲙⲛ̄ⲧ ⲉⲓⲱⲧ ⲉ ⲧⲣ ⲕ̄ ϣⲛ̄ ϩⲧⲏ ⲕ ϩⲁⲣⲟ ⲓ ⲉϣⲱⲡⲉ · ⲟⲩⲛ̄ ⲑ ⲉ ⲉ ⲧⲣⲉ ⲕ ϯ ⲟⲩ ⲕⲟⲩⲓ ⲛⲁ ⲓ ⲛ̄ ⲧⲁ ⲃⲱⲕ ⲛ̄ⲧ ⲁ ⲧⲁⲁ ϥ ⲛ̄ ⲥⲉ ⲕⲱ ⲉⲃⲟⲗ ⲙ̄ ⲡⲁ ϣⲏⲣⲉ · ⲛ̄ ⲟⲩⲱⲧ ⲛⲁ ⲓ ⲉ ⲃⲟⲗ · ⲡ ⲣⲱⲙⲉ ⲇⲉ ⲉⲧ ⲙ̄ⲙⲁⲩ ⲛⲉ ⲟⲩ ⲙⲁⲧⲟⲓ ⲡⲉ ⲛ̄ ⲣⲙ̄ ⲧⲉ ⲭⲱⲣⲁ ⲛ̄ ⲃⲟⲗ ⲡⲉ · ⲉ ϥ ⲟⲩⲏⲏϩ ϩⲛ̄ ⲙ̄ ⲙⲉⲗⲟⲥ ⲙ̄ ⲡ ⲧⲟⲟⲩ ⲛ̄ ⲧⲉⲓⲗⲁϫ · ⲛ̄ⲧ ⲁ ϥ ⲥⲱⲧⲙ̄ ⲉ ⲡ ⲥⲟⲉⲓⲧ ⲙ̄ ⲡⲁ ⲉⲓⲱⲧ ϫⲉ ⲟⲩ ⲉⲡⲓⲥⲕⲟⲡⲟⲥ ⲡⲉ ⲛ︦ ⲣⲉϥ ϯ ⲁⲅⲁⲡⲏ · ⲁ ϥ ⲧⲱⲟⲩⲛ ⲁ ϥ ⲉⲓ ϣ ⲁⲣⲟ ϥ ⲙⲛ̄ ⲧⲉϥ ⲥϩⲓⲙⲉ ⲉ ϥ ⲟⲩⲱϣ ⲉ ⲡⲉⲓⲣⲁⲍⲉ ⲙ̄ⲙⲟ ϥ ϫⲉ ⲟⲩ ⲁⲅⲁⲡⲏⲧⲟⲥ ⲡⲉ ϫⲓⲛ ⲙ̄ⲙⲟⲛ ⲧ ⲉ ⲥϩⲓⲙⲉ ⲇⲉ ⲁ ϥ ⲧⲁⲗⲟ ⲥ ⲉ ⲡ ϫⲟⲓ ⲁ ϥ ⲛ̄ⲧ ⲥ̄ ⲉⲣⲁⲧ ⲥ̄ · ⲁ ϥ ⲕⲱⲡ ⲙⲁⲁⲃ ⲧⲁⲥⲉ ⲛ̄ ϩⲟⲗⲟⲕⲟⲧϯⲛⲟⲥ ⲛ̄ⲧⲟⲟⲧ ⲥ̄ ϩⲓ ⲡ ϫⲟⲓ · ⲧⲁⲭⲁ ⲛ̄ ⲧⲁ ϥ ⲡⲉϩⲧ̄ ⲡⲉ ⲥⲛⲟϥ · ⲛ̄ ⲟⲩ ⲣⲱⲙⲉ ⲉⲃⲟⲗ ⲁ ϥ ϥⲓⲧ ⲟⲩ ⲁ ϥ ⲉⲓ ⲇⲉ ϣⲁ ⲡⲁ ⲉⲓⲱⲧ ⲉ ϥ ⲟⲩⲱϣ ⲉ ⲇⲟⲕⲓⲙⲁⲍⲉ ⲙ̄ⲙⲟ ϥ ϫⲉ ϩⲉⲛ ⲙⲉ ⲛⲉ · ⲛ ⲉⲛ̄ⲧ ⲁ ϥ ⲥⲱⲧⲙ̄ ⲉⲣⲟ ⲟⲩ ⲉⲧⲃⲏⲏⲧ ϥ̄ ϫⲓⲛ ⲙ̄ⲙⲟⲛ ⁘ⲻ ⲡ ⲉ ϩⲟⲟⲩ ⲇⲉ ⲛ̄ⲧ ⲁ ϥ ⲉⲓ ϣⲁ ⲡ ⲉⲡⲓⲥⲕⲟⲡⲟⲥ ⲉⲧ ⲟⲩⲁⲁⲃ ⲁⲡⲁ ⲡⲉⲥⲩⲛⲑⲓⲟⲥ ⲛ̄ϩⲏⲧ ⲥ̄ ⲁ ϥ ϩⲉ ⲉⲣⲟ ϥ ⲛ̄ϩⲟⲩⲛ ⲙ̄ ⲡ ⲥⲱⲟⲩϩ ⲉⲧ ⲟⲩⲁⲁⲃ ⲛ̄ ⲧⲥⲉⲛⲧⲉⲓ ⲉ ϥ ⲉⲓⲣⲉ ⲛ̄ ⲧ ⲕⲁⲑⲟⲗⲓⲕⲏ ⲥⲩⲛⲁⲍⲓⲥ · ⲛ ⲉ ⲡⲉ ϩⲟⲟⲩ ⲅⲁⲣ ⲡⲉ ⲙ̄ ⲡ ⲁⲣⲭⲏⲉⲡⲓⲥⲕⲟⲡⲟⲥ ⲁⲩⲱ ⲙ̄ ⲡⲁⲧⲣⲓⲁⲣⲭⲏⲥ · ⲁⲡⲁ ⲥⲉⲩⲏⲣⲟⲥ ⲡ ⲁⲣⲭⲏⲉⲡⲓ ⲥⲕⲟⲡⲟⲥ ⲛ̄ ⲁⲛϯⲟⲭⲓⲁ · ⲁ ϥ ϩⲙⲟⲟⲥ ⲉϩⲣⲁⲓ ϣⲁⲛⲧⲉ ϥ ⲉⲓ ⲉⲃⲟⲗ ϩⲙ̄ ⲡ ⲥⲱⲟⲩϩ ⲛ ϥ̄ ⲡⲁϩⲧ ϥ̄ ⲛⲁ ϥ ⲛ ϥ̄ ⲧⲁⲙⲟ ϥ ⲉ ⲡ ϣⲁϫⲉ ⲛⲧ ⲁ ⲓ ϣⲣ̄ⲡ̄ ϫⲟⲟ ϥ · ⲛ̄ ⲧⲉⲣⲉ ⲛ ⲛⲟϭ ⲇⲉ ⲛ̄ ⲣⲱⲙⲉ ⲥⲱⲧⲙ̄ · ⲡⲉϫⲁ ϥ ⲙ̄ ⲡ ⲙⲁⲧⲟⲓ ϩⲓⲧⲛ̄ ⲡ ϩⲉⲣⲙⲏⲛ ⲉ ⲏ ⲩⲧⲏⲥ ϫⲉ ⲡ ⲙⲁ ⲛ̄ ⲭⲗⲉⲩⲁⲍⲉ ⲁⲛ ⲡⲉ · ⲡ ⲙⲁ ⲙ̄ ⲡⲉⲥⲩⲛⲑⲓⲟⲥ ⲃⲱⲕ ⲛ ⲅ̄ ϫⲓ ⲡ ⲙⲁⲁⲃ ⲧⲁⲥⲉ ⲛ̄ ϩⲟⲗⲟⲕⲟⲧϯⲛⲟⲥ ⲛ̄ⲧⲟⲧ ⲥ̄ ⲛ̄ ⲧⲕ̄ ⲥϩⲓ̈ⲙⲉ · ⲉⲧ ⲧⲁⲗⲏⲩ ⲉ ⲡ ϫⲟⲓ ϩⲓ̈ ⲡ ⲙⲁ ⲛ̄ ϫⲓⲟⲟⲣ ⲛ̄ ϯⲙⲁ ⲙⲉⲛ ⲉⲓⲥ ϩⲏⲏⲧⲉ · ⲥⲉ ⲙⲏⲣ · ⲉ ⲩ ⲫⲁⲕⲓⲁⲣⲓⲟⲛ · ⲛ̄ⲧⲟⲟⲧ ⲥ̄ ⲛⲁⲓ ⲛ̄ⲧ ⲁ ⲕ ⲛ̄ⲧ ⲟⲩ ⲉ ⲡⲓⲣⲁⲍⲉ ⲙ̄ⲙⲟ ⲛ ⲛ̄ϩⲏⲧ ⲟⲩ · ⲛ ⲅ̄ ⲛⲁⲩ ϫⲉ ⲉ ⲕ ⲛⲁ ⲣ ⲟⲩ ⲛⲁⲩ · ⲉ ⲧⲣⲉ ϫⲉ ⲛ̄ⲧ ⲁ ⲕ ⲡⲉϩⲧ̄ ⲡⲉ ⲥⲛⲟϥ ⲛ̄ ⲟⲩ ⲣⲱⲙⲉ ⲉⲃⲟⲗ ⲁ ⲕ ϥⲓⲧ ⲟⲩ ⲛ̄ⲧⲟⲟⲧ ϥ̄ ⲉ ⲕ ϫⲱ ⲙ̄ⲙⲟ ⲥ · ϫⲉ ⲛ̄ⲧ ⲁ ⲛ̄ⲧ ⲟⲩ ⲉ ⲧⲣ ⲁ ⲧⲁⲁ ⲩ ⲛ̄ ⲁⲅⲁⲡⲏ ϩⲁ ⲡ ⲟⲩϫⲁⲓ ⲛ̄ ⲧⲁ ⲯⲩⲭⲏ ⲛⲁⲙⲉ ϯ ϫⲱ ⲙ̄ⲙⲟ ⲥ ⲛⲁ ⲕ ϫⲉ ⲉⲩϣⲁⲛ ϯ ⲧ ⲟⲓⲕⲟⲩⲙⲉⲛⲏ ⲧⲏⲣ ⲥ̄ ⲙ̄ ⲙⲛ̄ⲧ̄ ⲛⲁ ϩⲁⲣⲟ ⲕ ⲛ ⲅ̄ ⲛⲁ ϩⲉ ⲁⲛ ⲉ ⲗⲁⲁⲩ ⲛ̄ ⲛⲁ · ⲉⲓⲙⲏⲧⲉ ⲛ̄ ⲥⲉ ⲡⲉϩⲧ̄ ⲡⲉⲕ ⲥⲛⲟϥ ⲉⲃⲟⲗ ⲕⲁⲧⲁ ⲑ ⲉ ⲛ̄ⲧ ⲁ ⲕ ⲡⲉϩⲧ̄ ⲡⲉ ⲥⲛⲟϥ ⲙ̄ ⲡ ⲉⲧ ϩⲓⲧⲟⲩⲱⲱ ⲕ ⲉⲃⲟⲗ ⲕⲁⲧⲁ ⲑ ⲉ ⲉⲧ ⲥⲏϩ ϫⲉ ⲡ ⲉⲧ ⲛⲁ ⲡⲉϩⲧ̄ ⲡⲉ ⲥⲛⲟϥ ⲛ̄ ⲟⲩ ⲣⲱⲙⲉ ⲉⲃⲟⲗ ⲥⲉ ⲛⲁ ⲡⲉϩⲧ̄ ⲡⲱϥ ⲉⲃⲟⲗ ⲉ ⲡϥ̄ ⲙⲁ · ⲉⲃⲟⲗ ϫⲉ ⲛ̄ⲧ ⲁ ⲩ ⲧⲁⲙⲓⲉ ⲡ ⲣⲱⲙⲉ ⲕⲁⲧⲁ ⲑⲓⲕⲟⲛ ⲙ̄ ⲡ ⲛⲟⲩⲧⲉ · ⲛ ⲁⲓ ⲇⲉ ⲛ̄ⲧⲉⲣ ϥ̄ ⲥⲟⲧⲙ ⲟⲩ ⲛ̄ϭⲓ ⲡ ⲣⲱⲙⲉ · ⲁ ϥ ⲣ̄ ϣⲡⲏⲣⲉ ⲉⲙⲁⲧⲉ · ⲉ ϥ ⲙⲉⲉⲩⲉ ϫⲉ ⲡ ϩⲱⲃ ⲛⲁ ϩⲱⲡ ⲉ ⲉⲗⲩⲥⲁⲓⲟⲥ ⲛ̄ ⲃⲣ̄ⲣⲉ · ⲙ̄ⲛ ϥ̄ ⲉⲓⲙⲉ ϫⲉ ⲡⲉ ⲡⲛ̄ⲁ̄ ⲛ̄ ⲟⲩⲱⲧ ⲡ ⲉⲧ ϣⲁϫⲉ ϩⲛ̄ ⲛⲉ ⲡⲣⲟⲫⲏⲧⲏⲥ · ⲙ̄ⲛ ⲛ ⲁⲡⲟⲥⲧⲟⲗⲟⲥ · ⲡⲉⲓ ⲛⲟⲩⲧⲉ ⲅ ⲁⲣ ϥ̄ ⲥⲱⲧⲙ ⲉ ⲛⲁⲓ · ⲁ ϥ ⲉⲓ ⲉⲃⲟⲗ ϩⲓⲧⲟⲟⲧ ϥ̄ · ⲉ ϥ ⲣⲓⲙⲉ · ⲁ ϥ ⲃⲱⲕ ⲉ ⲡⲉϥ ⲏⲓ ⲉ ϥ ⲙⲟⲕϩ̄ ⲛ̄ ϩⲏⲧ ⲉⲙⲁⲧⲉ · ⲁ ⲧⲉⲧⲛ̄ ⲉⲓⲙⲉ ϫ ⲉ ⲙ̄ⲡⲉ ⲓ ϣⲱϥⲧ̄ ϩⲛ̄ ⲧ ⲁⲣⲭⲏ ⲙ̄ ⲡⲉⲓ ⲉⲅⲕⲱⲙⲓⲟⲛ ⲛ̄ⲧⲉⲣⲓ ϫⲟⲟ ⲥ ϫⲉ ⲟⲩ ⲡⲛ̄ⲁ̄ ⲧⲟ ⲫⲟⲣⲟⲥ ϩⲱⲱ ϥ ⲡⲉ ⲡ ⲙⲁⲕⲁⲣⲓⲟⲥ ⲁⲡⲁ ⲡⲉⲥⲩⲛ ⲑⲓⲟⲥ · ⲣⲱⲙⲉ ⲅⲁⲣ ⲛⲓⲙ ⲉⲧ ⲛⲁ ⲃⲱⲕ ϣⲁ ⲣⲟ ϥ · ϣⲁ ϥ ⲉⲓⲙⲉ ϫⲉ ⲛ̄ⲧ ⲁ ⲩ ⲃⲱⲕ ϣⲁⲣⲟ ϥ ⲉⲧⲃⲉ ⲟⲩ ⲛ̄ ϩⲱⲃ · ⲛ̄ ⲧⲉ ⲩⲛⲟⲩ ⲉⲧ ϥ̄ ⲛⲁ ϭⲱϣⲧ̄ ⲉϩⲟⲩⲛ ϩⲙ̄ ⲡⲉϥ ϩⲟ · ⲁⲗⲗⲁ ⲉ ϥ ⲙⲟⲥⲧⲉ ⲙ̄ ⲡ ⲉⲟⲟⲩ ⲉⲧ ϣⲟⲩⲉⲓⲧ ⲛ̄ ⲛ̄ ⲣⲱⲙⲉ ⲉ ϥ ϩⲱⲡ ⲛ̄ ⲛϥ̄ ⲡⲟⲗⲩϯⲁ ⲙ̄ⲙⲟⲛ ⲉ ⲙⲛ̄ ⲗⲁⲁⲩ ⲛ̄ ⲣⲱⲙⲉ ⲛⲁ ϩⲉ ⲉ ⲡⲟⲩ ϫⲱⲕ · ⲁ ⲥ ϣⲱⲡⲉ ⲇⲉ ⲟⲛ ⲙ̄ ⲡⲉ ⲟⲩⲟⲉⲓϣ · ⲉⲧ ϥ̄ ⲡⲏⲧ ϩⲁ ⲡ ϩⲟ ⲛ̄ ⲙ̄ ⲡⲣ̄ⲥⲟⲥ ⲉ ϥ ⲥϭⲣⲁϩ̄ⲧ̄ ϩⲙ̄ ⲡ ⲧⲟⲟⲩ ⲛ̄ ϫⲏⲙⲉ · ⲁ ϥ ⲃⲱⲕ ⲉ ⲡ ⲟⲩⲉ ⲙ̄ⲙⲟⲛ ⲛ̄ ⲟⲩ ⲕⲟⲩⲓ ϫⲉ ⲉ ϥ ⲛⲁ ϣⲗⲏⲗ · ⲛ̄ⲧⲉⲣⲉ ϥ ⲣ̄ ⲁ ϣⲟⲙⲧⲉ ⲛ̄ ⲟⲩⲛⲟⲩ · ⲉ ϥ ⲙⲟⲟϣⲉ ⲏ ϥⲧⲟⲟⲩ ⲉ ϥ ϣⲗⲏⲗ ⲕⲁⲧⲁ ⲙⲁ · ⲁⲩⲱ ⲛⲉ ⲙⲛ̄ ⲗⲁⲁⲩ ⲛ̄ ⲣⲱⲙⲉ ⲛⲁ ⲉϣ ϭⲙ̄ ⲡ ϫⲱⲕ ⲛ̄ ⲛⲉϥ ϣⲗⲏⲗ ⲉⲧ ϥ̄ ⲉⲓⲣⲉ ⲙ̄ ⲙⲟ ⲟⲩ · ⲙ̄ ⲡⲉ ϩⲟⲟⲩ ⲙⲛ̄ ⲧⲉ ⲩϣⲏ ϣⲁ ϥ ⲣ̄ ϥⲧⲟⲩ ϣⲉ ⲛ̄ ⲥⲟⲡ · ⲛ̄ ϣⲗⲏⲗ ⲛ̄ ⲧⲉ ⲩ ϣⲏ · ⲁ ϥ ⲕⲟⲟⲧ ϥ̄ ⲉϫⲱ ⲓ̈ ⲡⲉϫⲁ ϥ ⲛⲁ ⲓ · ⲁⲛⲟⲕ ⲓ̄ⲱ̄ⲥ̄ · ⲡⲉϫⲁ ϥ ⲛⲁ ⲓ ϫⲉ ϫⲓ ϩⲣⲁ ⲕ ⲉⲣⲟ ⲕ ϫⲉ ⲁ ⲓ ϩⲉ ⲉ ⲩ ⲛⲟϭ ⲛ̄ ⲇⲣⲁⲕⲱⲛ ⲙ̄ ⲡ ⲟⲟⲩ ϩⲓ ⲡ ⲧⲟⲟⲩ · ⲁⲩⲱ ⲛ ϥ̄ ⲟⲩⲏⲏⲩ ⲁ ⲛ ⲧⲱⲛⲟⲩ ⲁⲗⲗⲁ ϯ ϩⲗ̄ⲡⲓⲥ ⲉ ⲉ ⲡ ⲛⲟⲩⲧⲉ ϫⲉ ⲉ ϥ ⲛⲁ ⲕⲁⲁ ϥ ⲁⲛ ⲙ̄ ⲡⲉⲛ ⲕⲱⲧⲉ ⁘ⲻⲻ ϣⲱⲣⲡ̄ ⲇⲉ ⲛ̄ⲧⲉⲣⲉ ϥ ϣⲡⲉ · ⲁ ⲓ ϭⲱϣⲧ̄ ⲉ ⲡ ⲟⲩⲉ ⲛ︦ⲁ ⲡ ⲛⲟⲩϫⲉ ⲛ̄ ⲟⲩ ⲥⲟⲧⲉ · ⲁ ⲓ ⲛⲁⲩ ⲉ ⲩ ⲙⲏⲏϣⲉ ⲛ̄ ϩⲁⲗⲏⲧ ⲙⲛ̄ ϩⲉⲛ ⲛⲟⲩⲣⲉ · ⲉ ⲩ ⲟⲩⲏⲏϩ ϩⲓϫⲛ̄ ⲟⲩ ⲕⲱϩ ⲙ̄ ⲡⲉⲧⲣⲁ · ⲁ ϥ ⲙⲟⲩⲧⲉ ⲉⲣⲟ ⲓ ⲡⲉϫⲁ ϥ ⲛⲁ ⲓ ϫⲉ ϯ ⲙⲉⲉⲩⲉ ϫⲉ ⲁ ⲡ ⲛⲟⲩⲧⲉ ⲡⲁⲧⲁⲥⲥⲉ ⲙ̄ ⲡⲉ ⲇⲣⲁⲕⲱⲛ · ⲁ ϥ ⲟⲩⲁϩⲙ ϥ̄ ⲟⲛ · ⲡⲉϫⲁ ϥ ϫⲉ ⲉ ⲧⲣⲉ ⲟⲩ ⲛ ⲅ̄ ϯ ⲛ̄ϩⲏⲧ ⲕ ⲁⲛ ⲉ ⲛⲉ ϩⲣⲏⲧⲟⲛ ⲛ̄ ⲛⲉ ⲅⲣⲁ ⲫⲏ · ⲛ ⲅ̄ ⲛⲟⲓ ⲙ̄ⲙⲟ ⲟⲩ ⲕⲁⲧⲁ ⲑ ⲉ ⲛ̄ⲧ ⲁ ⲡ ⲥⲟⲫⲟⲥ ⲇⲁ̄ⲇ̄ ϫⲟⲟ ⲥ ϫⲉ ⲁ ⲕ ⲕⲱ ⲡ ⲡ ⲉⲧ ϫⲟⲥⲉ ⲛⲁ ⲕ ⲙ̄ ⲙⲁ ⲙ̄ ⲡⲱⲧ · ⲙⲛ̄ ⲡ ⲉⲑ ⲟⲟⲩ ⲛⲁ ϣ ϩⲱⲛ ⲉⲣⲟ ⲕ · ⲟⲩⲇⲉ ⲙⲛ̄ ⲙⲁⲥϯⲅⲍ̄ ⲛⲁ ϣ ϩⲱⲛ ⲉϩⲟⲩⲛ ⲉ ⲛⲉⲕ ⲙⲁ ⲛ̄ ϣⲱⲡⲉ ⲕ ⲛⲁ ⲁⲗⲉ ⲉϩⲣⲁⲓ ⲉϫⲛ̄ ⲟⲩ ϩⲟϥ ⲙⲛ̄ ⲟⲩ ⲥⲓⲧ · ⲛ ⲅ̄ ϩⲱⲙⲉ ϩⲣⲁⲓ̈ ⲉϫⲛ̄ ⲟⲩ ⲙⲟⲩⲓ ⲙⲛ̄ ⲟⲩ ⲇⲣⲁⲕⲱⲛ · ϫⲉ ⲁ ϥ ⲛⲁϩⲧⲉ ⲉⲣⲟ ⲓ · ϯ ⲛⲁ ⲧⲟⲩϫⲟ ϥ · ϯ ⲛⲁ ⲣ̄ ϩⲁⲓⲃⲥ̄ ⲉⲣⲟ ϥ ϫⲉ ⲁ ϥ ⲥⲟⲩⲛ̄ ⲡⲁ ⲣⲁⲛ · ϥ ⲛⲁ ⲱϣ ⲉ ϩⲣⲁⲓ ⲉⲣⲟ ⲓ · ⲁⲩⲱ ⲁⲛⲟⲕ ϯ ⲛⲁ ⲥⲱⲧⲙ̄ ⲉⲣⲟ ϥ · ⲁ ⲥ ϣⲡⲉ ⲇⲉ ⲛ̄ⲧⲉⲣⲉ ⲡ ⲛⲟⲩⲧⲉ ⲟⲩⲱϣ ⲉ ⲡⲟⲟⲛ ϥ̄ ⲉ ⲃⲟⲗ ⲉ ⲡ ⲙⲁ ⲛ̄ ϣⲱⲡⲉ ⲛ ⲛ̄ ⲉⲧ ⲉⲩⲫⲣⲁⲛⲉ · ⲡ ⲙⲁ ⲛ̄ⲧ ⲁ ⲡ ⲙ̄ⲕⲁϩ ⲙⲛ̄ ⲧ ⲗⲩⲡⲏ ⲙⲛ̄ ⲡ ⲁϣ ⲁϩⲟⲙ ⲡⲱⲧ ⲉⲃⲟⲗ ⲛ̄ ϩⲏⲧ ϥ̄ ⲡ ⲙⲁ ⲛ̄ ϣⲱⲡⲉ ⲛ̄ ⲛⲉ ⲡⲣⲟⲫⲏⲧⲏⲥ · ⲙⲛ̄ ⲙ̄ ⲡⲁⲧⲣⲓⲁⲣⲭⲏⲥ · ⲙⲛ̄ ⲛ ⲁⲡⲟⲥⲧⲟⲗⲟⲥ · ⲉⲃⲟⲗ ϫⲉ ⲟⲩ ⲡⲁ ⲧⲣⲓⲁⲣⲭⲏⲥ ⲡⲉ ⲛ̄ ⲑ ⲉ ⲛ̄ ⲁⲃⲣⲁϩⲁⲙ · ⲁⲩⲱ ⲟⲩ ⲁⲡⲟⲥⲧⲟⲗⲟⲥ ⲡⲉ ⲛ̄ ⲑ ⲉ ⲛ̄ ⲛ ⲁⲡⲟⲥⲧⲟⲗⲟⲥ · ⲟ ⲩ ⲁⲡⲟⲥⲧⲟⲗⲟⲥ ⲡⲉ ⲁⲩⲱ ⲟⲩ ⲡⲣⲟⲫⲏⲧⲏⲥ ⲡⲉ ⲙⲛ̄ ⲛⲉ ⲡⲣⲟⲫⲏⲧⲏⲥ ⲛ̄ ⲑ ⲉ ⲛ̄ ⲥⲁⲙⲟⲩⲏⲗ · ⲙⲛ̄ ⲡ ⲉⲧ ⲙⲛ̄ⲛ̄ⲥⲱ ϥ ⁘ⲻⲻ ⲟ ⲩ ⲁⲣⲭⲓⲉⲣⲉⲩⲥ ⲡⲉ ⲉ ϥ ⲛ̄ϩⲟⲧ ⲛ̄ ⲑ ⲉ ⲙ̄ ⲙⲱⲩⲥⲏⲥ · ⲙⲛ̄ ⲁⲁⲣⲱⲛ ⲙⲛ̄ ⲛ ⲉⲧ ⲙⲛ̄ⲛ̄ⲥⲱ ⲟⲩ · ⲛ̄ⲧⲉⲣⲉ ϥ ⲉⲓ ⲇⲉ ⲉ ⲡ ϩⲁⲏ ⲛ̄ ϣⲱⲛⲉ ⲉⲧ ϥ̄ ⲛⲁ ⲙ̄ⲧⲟⲛ ⲙ̄ⲙⲟ ϥ ⲛ̄ϩⲏⲧ ϥ̄ ⲉⲧⲉ ⲡ ⲉⲃⲟⲧ ⲉⲡⲏⲫ ⲡⲉ ⲛ̄ ⲧⲉ ⲣⲟⲙⲡⲉ ⲙ̄ ⲡⲉⲛⲧⲏ ⲁ ϥ ⲙⲟⲩⲧⲉ ⲉⲣⲟ ⲓ ⲛ̄ ⲧⲉ ⲩϣⲏ ⲛ︦ ⲥⲟⲩ ϣⲙⲟⲩⲛ ⲛ̄ ⲉⲡⲏⲫ ⲡⲉϫⲁ ϥ ⲛⲁ ϥ ϫⲉ ⲓ̄ⲱ̄ⲥ̄ · ⲟⲩⲛ̄ ⲣⲱⲙⲉ ϩⲁϩⲧⲏ ⲕ ⲡⲉϫⲁ ⲓ ϫⲉ ⲙⲛ̄ ⲣⲱⲙⲉ · ⲛ̄ⲥⲁ ⲙⲱⲩⲥⲏⲥ · ⲙⲛ̄ ⲉⲗⲓⲥⲁⲓⲟⲥ ⲛⲉ ⲡⲣⲉⲥⲃⲩ ⲧⲉⲣⲟⲥ · ⲛ̄ⲧ ⲁ ⲩ ⲉⲓ ⲉ ϭⲙ̄ ⲡⲉⲕ ⲟⲩⲱ · ⲁ ⲡⲁ ⲉⲓⲱⲧ ⲙⲟⲩⲧⲉ · ϫⲉ ⲙⲱⲩⲥⲏⲥ ⲙⲱⲩⲥⲏⲥ ⲙⲱⲩⲥⲏⲥ ⲇⲓⲟⲣⲑⲉⲟⲩ ⲙ̄ ⲡⲉⲕ ⲃⲓⲟⲥ ⲕⲁⲗⲱⲥ · ⲕ ⲥⲟⲟⲩⲛ ϫⲉ ⲛ̄ⲧ ⲁ ⲕ ⲁⲛⲁⲥⲧⲣⲉⲫⲉⲓ ϩⲁⲣⲁⲧ ⲛ̄ ⲁϣ ⲛ̄ ϩⲉ · ϥⲓ ⲡ ⲣⲟⲟⲩϣ ⲛ̄ ⲛⲁ ⲭⲁⲣⲧⲏⲥ · ⲕⲁⲗⲟⲥ ϫⲉ ϣⲁ ⲕ ⲣ̄ ⲭⲣⲓⲁ ⲙ̄ⲙⲟ ⲟⲩ · ⲁⲩⲱ ⲡⲉ ⲕ ⲣ̄ ⲃⲟⲗ ⲉ ⲧⲉⲓ ⲉⲧⲡⲱ ⲉⲧ ⲙ̄ⲙⲁⲩ · ⲁ ϥ ⲕⲧⲟ ϥ ⲟⲛ ⲉϫⲛ̄ ⲉⲗⲓⲥⲁⲓⲟⲥ ⲡⲉ ⲡⲣⲉⲥⲃⲩⲧⲉⲣⲟⲥ · ⲡⲉϫⲁ ϥ ⲛⲁ ϥ ϫⲉ ⲉⲗⲓⲥⲁⲓⲟⲥ · ⲡⲣⲟⲥⲉⲭⲉ ⲉϫⲛ̄ ⲛⲉ ⲥⲛⲏⲩ ⲕⲁⲗⲱⲥ · ⲛ ⲅ̄ ⲁⲙⲁϩⲧⲉ ⲉϫⲛ̄ ⲛ ⲉⲛⲧ̄ ⲁ ⲓ ϩⲟⲛ ⲟⲩ ⲉⲧⲟⲟⲧ ⲕ̄ · ⲛ ⲅ̄ ⲣ̄ ⲧ ⲕⲁⲗⲉⲗⲉ ⲕⲁⲧⲁ ⲟⲩⲛⲟⲩ · ϫⲉⲕⲁⲥ ⲉⲣⲉ ⲛⲉ ⲥⲛⲏⲩ ⲛⲁ ⲣ̄ ⲛⲉⲩ ϣⲗⲏⲗ · ⲕⲁⲧⲁ ⲛ̄ ⲕⲱⲧ ⲛ̄ ⲛⲉ ⲥⲏⲛⲩ ⲛ̄ ⲥⲉ ϯ ϩⲏⲩ ⲛ̄ ⲛⲉⲩ ⲯⲩⲭⲏ ⲉⲃⲟⲗ ϩⲓⲧⲟⲟⲧ ⲕ̄ · ⲁ ⲉⲗⲓⲥⲁⲓⲟⲥ ⲟⲩⲱϣⲃ̄ · ϫⲉ ⲡⲁ ⲉⲓⲱⲧ ⲁ ⲓ ϩⲱⲛ ⲉϩⲟⲩⲛ ⲉ ⲃⲱⲕ ⲉⲣⲁⲧ ⲟⲩ ⲛ̄ ⲛⲁ ⲉⲓⲟⲟⲧⲉ ⲧⲏⲣ ⲟⲩ · ⲉϣⲱⲡⲉ ϣⲁ ⲕ ⲙⲟⲩ · ⲛⲁⲛⲟⲩ ⲥ ⲛ̄ ⲧⲁ ⲙⲟⲩ ⲛ̄ ϣⲟⲣⲡ̄ ϫⲉ ⲣ̄ϣⲁⲛ ⲡⲉ ⲥⲧⲩⲗⲗⲟⲥ ⲉⲧ ⲛ̄ ⲧⲁϫⲣⲏⲩ ⲉϫⲱ ϥ ϩⲉ ⲁ ⲡ ϣⲱϥ ⲙ̄ ⲡ ⲧⲟⲟⲩ ⲛ̄ ⲧ ⲥⲛ̄ⲧⲉⲓ ϩⲱⲛ ⲉϩⲟⲩⲛ ⲉ ⲛ ⲛⲁ ϭⲛ̄ ⲕⲉ ⲟⲩⲁ ⲧⲱⲛ · ⲛ ϥ̄ ⲙⲟⲟⲛⲉ ⲙ̄ⲙⲟ ⲛ ⲛ ⲧⲕ̄ ϩⲉ · ⲱ̄ ⲡⲁ ϫⲥ̄ ⲛ̄ ⲉⲓⲱⲧ ⲉⲧ ⲟⲩⲁⲁⲃ · ⲉⲕϣⲁⲛ ⲃⲱⲕ ⲟⲛ · ⲁ ⲕ ⲟⲩⲱ ⲉ ⲕ ⲥⲟⲟⲩⲧⲛ̄ ⲙ̄ ⲡⲉⲕ ϫⲟⲓ ⲉ ⲩ ⲙⲁ ⲙ̄ ⲙⲟⲟⲛⲉ ⲉ ⲛⲁ ⲛⲟⲩϥ · ⲁ ⲕ ⲥⲃ̄ⲧⲱⲧ ⲕ̄ ⲛ ⲅ̄ ⲛⲁ ϣⲧⲟⲣⲧⲣ̄ ⲁⲛ ⲕⲁⲧⲁ ⲡ ϣⲁϫⲉ ⲙ̄ ⲡ ⲣ̄ⲙ̄ ⲣⲁϣ ⲇⲁ̄ⲇ̄ ϫⲉ ⲁ ⲓ ⲥⲃ̄ⲧⲱⲧ ⲙ̄ⲡ ⲉⲓ ϣⲧⲟⲣⲧⲣ̄ · ⲁⲛⲟⲛ ⲅⲁⲣ ⲧⲛ̄ ⲛⲁ ϣⲱⲱⲧ ⲙ̄ⲙⲟ ⲕ ⲁⲩⲱ ⲛ̄ ⲧⲛ̄ ϣⲱⲡⲉ ⲛ̄ ⲛ̄ ⲟⲣⲫⲁⲛⲟⲥ ϫⲓⲛ ⲙ̄ ⲡⲟⲟⲩ ⲉⲃⲟⲗ · ⲁ ϥ ⲟⲩⲱ ϣ ⲃ̄ ⲛ̄ϭⲓ ⲡⲁ ⲉⲓⲱⲧ ϫⲉ ⲛⲁⲙⲉ ⲕⲉ ϯ ⲟⲩ ⲛ̄ ϩⲟⲟⲩ ⲛⲉ ⲛⲧ ⲁ ⲩ ⲧⲁⲁ ⲩ ⲛⲁ ⲓ ϫⲓ ⲛ ϫⲡ̄ ϣⲟⲙⲧⲉ ⲙ̄ ⲡ ⲟⲟⲩ · ⲁ ⲓ ⲟⲩⲱϣⲃ̄ ⲡⲉϫⲁ ⲓ ⲛⲁ ϥ ϫ ⲉ ⲟⲩ ⲡ ⲉⲛⲧ ⲁ ϥ ϣⲱⲡⲉ ⲙ̄ⲙⲟ ⲕ ⲁ ⲕ ϫⲉ ⲛⲁ ⲓ · ⲡⲉϫⲁ ϥ ⲛ ⲁ ⲓ ϫⲉ ϩⲁ ⲑⲏ ⲉ ⲧⲣ ⲁ ϣⲁϫⲉ ⲛⲙ̄ ⲙⲁ ⲕ · ⲁ ⲩ ⲉⲕⲥⲧⲁⲥⲓⲥ ⲧⲁϩⲟ ⲓ · ⲁ ⲩ ⲣⲱⲙⲉ ⲛ̄ ⲟⲩⲟⲉⲓⲛ ⲉⲓ ⲁ ϥ ⲁϩⲉ ⲣⲁⲧ ϥ̄ ⲙ̄ ⲡⲁ ⲙⲧⲟ ⲉⲃⲟⲗ · ⲡⲉϫⲁ ϥ ⲛⲁ ⲓ ϫⲉ ⲡⲉⲥⲩⲛⲑⲓⲟⲥ · ⲡⲉⲥⲩⲛⲑⲓⲟⲥ · ⲡ ⲉⲥⲩⲛⲑⲓⲟⲥ ϣⲁ ϣⲟⲙⲛ̄ⲧ̄ ⲛ̄ ⲥⲟⲡ · ⲥⲃ̄ⲧⲱⲧ ⲕ̄ ϫⲉ ⲕⲉ ϯⲟⲩ ⲛ̄ ϩⲟⲟⲩ ⲛ ⲉⲧⲉ ⲟⲩⲛ̄ⲧⲁ ⲕ ⲥⲟⲩ ϩⲙ̄ ⲡⲉⲓ ⲕⲟⲥⲙⲟⲥ · ⲛ ⲅ̄ ⲉⲓ ϣⲁⲣⲟ ⲓ · ⲛ̄ⲧⲉⲣ ϥ̄ ϫⲉ ⲛⲁⲓ ⲛⲁ ⲓ ⲁ ϥ ⲁⲛⲁⲭⲱⲣⲉⲓ ⲛⲁ ϥ ⲧⲉⲛⲟⲩ · ⲉ ⲓⲥ ϩⲏⲏⲧⲉ ϯ ⲛⲁ ⲃⲱⲕ ⲉⲣⲁⲧ ⲟⲩ ⲛ̄ ⲛⲁ ⲉⲓⲟⲟⲧⲉ ⲧⲏⲣ ⲟⲩ · ⲛ̄ ⲧⲉⲣⲉ ϥ ϫⲉ ⲛⲁⲓ ⲛⲁ ⲛ ⲛ̄ϭⲓ ⲡⲁ ⲉⲓⲱⲧ · ⲁ ⲩ ⲛⲟϭ ⲛ̄ ⲁϣⲕⲁⲕ ⲛ̄ ⲣⲓⲙⲉ ϣⲱⲡⲉ ϩⲛ̄ ⲧ ⲙⲏⲏⲧⲉ ϩⲓ ⲟⲩ ⲥⲟⲡ ϫⲉ ⲧⲛ̄ ⲛⲁ ϣⲱⲱⲧ ⲛ ⲟⲩ ⲉⲓ ⲱⲧ ⲛ̄ ⲁⲅⲁⲑⲟⲥ ⲛ̄ ⲧⲉⲓ ϩⲉ ⲛ ⲣϥ̄ ⲥⲟⲗⲥⲗ̄ ⲛ̄ ⲛ ⲉⲧ ϩⲛ̄ ϩⲉⲛ ⲗⲩⲡⲏ · ⲡ ⲣⲉϥ ϯ ⲙⲉⲧⲁⲛⲟⲓⲁ · ϯ ϩⲟⲙⲟⲗⲟⲅⲉⲓ ⲛⲏ ⲧⲛ̄ ⲙ̄ ⲡ ⲙ̄ⲧⲟ ⲉⲃⲟⲗ ⲙ̄ ⲡ ϫⲥ̄ · ϫⲉ ⲙ̄ ⲡ ⲛⲁⲩ ⲛ̄ⲧ ⲁ ⲡⲁ ⲉⲓⲱⲧ ⲥⲱⲧⲙ̄ ⲉⲧⲃⲉ ⲙ̄̄̄ ⲡⲣ̄ⲥⲟⲥ ⲙ̄ⲡⲉ ϥ ⲕⲁ ⲧⲁ ⲗⲁⲁⲩ ⲛⲁ ϥ ⲛ̄ⲉ ⲛⲕⲁ ⲛ̄ ⲛ̄ ϩⲏⲕⲉ · ϣⲁϩⲣⲁⲓ ⲉ ⲡ ϣⲟⲧ ⲉⲧ ϩⲁϩⲧⲛ̄ ⲧⲉϥ ⲁⲡⲉ · ⲁ ϥ ⲧⲣⲉ ⲩ ⲃⲗ̄ⲃⲱⲗ ϥ̄ ⲉⲃⲟⲗ ⲁ ϥ ⲧⲁⲁ ϥ ⲙ̄ ⲙⲛ̄ⲧ̄ ⲛⲁ ⲛ̄ ⲛ̄ ϩⲏⲕⲉ · ⲛ ⲉⲛⲧ ⲁ ϥ ⲧⲁⲁ ⲩ ⲛ̄ ⲛϥ̄ ϭⲓϫ ⲙⲛ̄ ⲛ ⲉⲛⲧ ⲁ ϥ ⲟⲩⲉϩ ⲥⲁϩⲛⲉ ⲛⲁ ⲓ ⲁ ⲓ ⲧⲁⲁ ⲩ ⲙⲛ̄ ⲛ ⲉ ⲛⲧ ⲁ ϥ ϫⲟⲟⲩ ⲥⲟⲩ ⲛ̄ ⲙ̄ ⲡⲓⲥⲧⲟⲥ · ⲕⲁⲧⲁ ϯⲙⲉ ⲉ ⲩ ⲥⲱⲣ ⲙ̄ⲙⲟ ⲟⲩ ⲕⲁⲧⲁ ⲑ ⲉ ⲉⲧⲉⲣⲉ ⲡ ⲟⲩⲁ ⲡ ⲟⲩⲁ ⲣ̄ ⲭⲣⲓⲁ ⲙⲛ̄ ϭⲟⲙ ⲛ̄ ⲗⲁⲁⲩ ⲛ̄ ⲣⲱⲙⲉ ⲉ ⲉⲓⲙⲉ ⲉ ⲡⲉⲩ ϫⲱⲕ · ⲉⲓⲙⲏⲧⲉⲓ ⲡ ⲛⲟⲩⲧⲉ ⲙⲁⲩⲁⲁ ϥ ⲡⲁⲓ ⲉⲧ ⲛⲁ ϯⲟⲩⲉⲓⲟⲟⲩ ⲛⲁ ϥ ⲧⲏⲣ ⲟⲩ · ⲡⲉϫⲁ ⲓ ⲙ̄ ⲡⲁ ⲉⲓⲱⲧ ⲉⲧ ⲟⲩⲁⲁⲃ ⲉⲧ ⲫⲟⲣⲉⲓ ⲙ̄ ⲡⲉ ⲭⲥ̄ · ⲁⲡⲁ ⲡⲉⲥⲩⲛⲑⲓⲟⲥ ϫⲉ ⲁⲣⲏⲩ ⲱ̄ ⲡⲁ ⲉⲓⲱⲧ · ⲉ ⲕ ⲙⲉⲉⲩⲉ ϫⲉ ⲧⲛ̄ ⲛⲁ ⲕⲧⲟ ⲛ ⲁⲛ ⲉϣⲱⲡⲉ · ⲛ̄ ⲕⲉ ⲥⲟⲡ ⲙ̄ⲡⲉ ⲕ ⲕⲁ ⲗⲁⲁⲩ ⲛ̄ⲉ ⲛⲕⲁ ⲉ ϥ ϣⲟϫⲡ̄ ⲛⲁ ⲛ ⲉ ⲡⲁϩⲟⲩ · ⲁ ϥ ⲟⲩⲱϣⲃ̄ ⲛ̄ϭⲓ ⲡⲁ ⲉⲓⲱⲧ ϫⲉ ⲧⲛ̄ ⲛⲁ ⲕⲧⲟ ⲛ ϩⲙ̄ ⲡ ⲟⲩⲱϣ ⲙ̄ ⲡ ⲛⲟⲩⲧⲉ ⲱ̄ ⲡⲁ ϣⲏⲣⲉ · ⲁⲩⲱ ⲛ ⲉⲛⲧ ⲁ ⲛ ⲧⲁⲁ ⲩ · ⲧⲏⲣ ⲟⲩ ⲛ̄ ⲛ̄ ϩⲏⲕⲉ · ⲡ ⲭⲥ̄ ⲛⲁ ⲧⲁⲁ ⲩ ⲛⲁ ⲛ ⲧⲏⲣ ⲟⲩ ⲉ ⲩ ⲕⲏⲃ · ⲉ ⲓ ⲛⲁ ϫⲉ ⲟⲩ · ⲏ ⲉ ⲓ ⲛⲁ ⲧⲁⲩⲉ ⲟⲩ ϩⲛ̄ ⲙ̄ ⲙⲛ̄ⲧ̄ ϫⲱⲱⲣⲉ ⲙ̄ ⲡⲉⲓ ⲣⲱⲙⲉ ⲛ̄ ⲇⲓⲕⲁⲓⲟⲥ · ⲡⲗⲏⲛ ⲙⲁⲣ ⲛ̄ ⲕⲧⲟ ⲛ ⲉϫⲙ̄ ⲡϥ̄ ⲕⲁ ⲥⲱⲙⲁ ⲉϩⲣⲁⲓ · ⲛⲉ ⲁ ϥ ⲣ̄ ϣⲟⲙⲛ̄ⲧ̄ ⲅⲁⲣ ⲛ̄ ϩⲟⲟⲩ · ⲙ̄ⲡ ϥ̄ ⲟⲩⲱⲙ · ⲟⲩⲇⲉ ⲙ̄ⲡⲉ ϥ ⲥⲱ · ⲟⲩⲇⲉ ⲙ̄ⲡⲉ ϥ ϣⲁϫⲉ ⲛⲙ̄ⲙⲁ ⲛ · ⲟⲩⲇⲉ ⲙ̄ⲡ ϥ̄ ⲡⲟⲟⲛ ϥ̄ ⲉ ⲡⲉⲓ ⲥⲁ ⲙⲛ̄ ⲡⲁⲓ · ⲁ ⲗⲗⲁ ⲉ ϥ ⲛⲏϫ ⲡⲉ ⲛ̄ ⲑ ⲉ ⲛ̄ ⲛ ⲉⲧ ⲙⲟⲟⲩⲧ ϩⲙ̄ ⲡ ⲙⲁ ⲛ̄ ⲧ ⲛⲟϭ ⲛ̄ ⲣⲓ · ϩⲛ̄ ⲧⲉ ⲩϣⲏ ⲇⲉ ⲛ̄ ⲥⲟⲩ ⲙⲛ̄ⲧ̄ ⲥ̄ⲛⲟⲟⲩⲥ · ⲙ̄ ⲡ ⲉⲃⲟⲧ ⲉⲡⲏⲫ · ⲁ ⲩ ⲙⲟⲩⲧⲉ ϫⲉ ⲓ̄ⲱ̄ⲥ̄ ⲁ ⲛⲟⲕ ⲁ ⲓ ⲟⲩⲱϣⲃ̄ ϫⲉ ⲥⲙⲟⲩ ⲉⲣⲟ ⲓ · ⲡⲉϫⲁ ϥ ⲛⲁ ⲓ ϫⲉ ⲁ ⲓ ϩⲱⲛ ⲉ ⲡ ϣⲗⲕ̄ · ⲁⲩⲱ ϣⲁ ⲓ ϫⲱⲕ ⲉⲃⲟⲗ ⲙ̄ ⲡ ⲛⲁⲩ ⲙ̄ ⲡ ⲣⲏ · ⲉ ϥ ⲛⲁ ϩⲱⲧⲡ̄ ⲛ̄ ⲣⲁⲥⲧⲉ ⲉⲧⲉ ⲥⲟⲩ ⲙⲛ̄ⲧ̄ ϣⲟⲙⲧⲉ ⲡⲉ · ⲁⲗⲗⲁ ϯ ϩⲧⲏ ⲕ ⲙ̄ⲡⲣ̄ⲧⲣⲉ ⲗⲁⲁⲩ ⲛ̄ ⲣⲱⲙⲉ ϥⲓ ⲡⲁ ⲥⲱⲙⲁ ⲉ ⲡ ⲟⲩⲉ · ⲙ̄ ⲡ ⲙⲁ ⲛ̄ⲧ ⲁ ⲧⲣⲉ ⲩ ϣⲓⲕⲧ ϥ̄ ⲛⲁ ⲓ · ⲁⲩⲱ ⲡ ⲉⲓ ϣⲟⲙⲛ̄ⲧ̄ ⲛ̄ ϩⲟⲟⲩ ⲛ̄ⲧ ⲁ ⲓ ⲁⲁ ⲩ · ⲙ̄ⲡⲉ ⲓ ϣⲁϫⲉ ⲛⲙ̄ⲙⲏ ⲧⲛ̄ ⲉ ⲓ ⲁⲁϩⲉ ⲣⲁⲧ · ⲙ̄ ⲡ ⲙ̄ⲧⲟ ⲉⲃⲟⲗ ⲙ̄ ⲡ ⲛⲟⲩⲧⲉ · ⲁⲩⲱ ⲁ ⲩ ϥⲓ ⲡⲁ ⲗⲟⲅⲟⲥ ϫⲓⲛ ⲙ̄ ⲡ ⲛⲁⲩ ⲛ̄ ϫⲡ̄ ⲯⲓⲧⲉ ⲛ̄ ⲥⲁϥ · ϯ ϫⲱ ⲙ̄ⲙⲟ ⲥ ϫⲉ ⲡ ⲛⲟⲩⲧⲉ ⲛⲁ ⲣ̄ ⲛϥ̄ ⲛⲁ ⲛⲙ̄ⲙⲁ ⲓ · ⲡⲉϫⲁ ⲓ ⲛⲁ ϥ ϫⲉ ⲁⲣⲓ ⲧ ⲁⲅⲁⲡⲏ ⲱ̄ ⲡⲁ ⲉⲓⲱⲧ ⲛ ⲅ̄ ϫⲓ ⲟⲩ ϣⲏⲙ ⲛ̄ ⲧⲣⲟⲫⲏ ϫⲉ ⲉⲓⲥ ϥ ⲧⲟⲟⲩ ⲛ̄ ϩⲟⲟⲩ ⲙ̄ⲡⲉ ⲕ ϫⲓ ϯⲡⲉ ⲛ̄ ⲗⲁⲁⲩ ⲁ ϥ ⲟⲩⲱϣⲃ̄ ⲛⲁ ⲓ ⲛ̄ϭⲓ ⲡⲁ ⲉⲓⲱⲧ · ϫⲉ ⲡⲁ ϣⲏⲣⲉ ⲉ ⲓ ⲛⲁ ⲟⲩⲱⲙ ⲕⲉ ⲗⲁⲁⲩ ⲟⲛ ⲙⲛ̄ⲛ̄ⲥⲁ ⲡ ⲗⲟⲅⲟⲥ · ϯ ϫⲱ ⲙ̄ⲙⲟ ⲥ · ϫⲉ ⲛ̄ ϯ ⲛⲁ ϫⲓ ϯⲡⲉ ⲁⲛ ⲛ̄ ⲗⲁⲁⲩ ⲛ̄ ⲧⲣⲟⲫⲏ ⲉ ⲡⲁ ⲡⲉⲓ̈ ⲕⲟⲥⲙⲟⲥ ⲡⲉ ϣⲁⲛⲧⲁ ⲃⲱⲕ ϩⲁϩⲧⲛ̄ ⲡⲉ ⲭⲥ̄ ⲛ̄ ⲧⲁ ⲃⲱⲗ ⲉⲃⲟⲗ · ⲛ̄ ⲧⲁ ⲛⲏⲥϯⲁ ϩⲁϩⲧⲏ ϥ · ⲛ̄ⲧⲉⲣⲉ ⲡ ⲟⲩⲟⲉⲓⲛ ⲇⲉ ϣⲁⲛ̄ ⲥⲟⲩ ⲙⲛ̄ⲧ̄ ϣⲟⲙⲧⲉ · ⲛ̄ ⲉⲡⲏⲫ · ⲡ ⲉϫⲁ ϥ ⲛⲁ ⲓ ⲉⲣⲉ ϩⲉⲛ ⲕⲉ ⲛⲟϭ ⲛ̄ ⲣⲱⲙⲉ ϩⲙⲟⲟⲥ ϩⲁϩⲧⲏ ϥ ϫⲉ ⲓ̄ⲱ̄ⲥ̄ ⲕ ⲥⲟⲟⲩⲛ ⲙ̄ ⲡⲁ ϫⲱⲕ ⲧⲏⲣ ϥ̄ ϫⲉ ⲙ̄ⲡⲉ ⲓ ⲕⲁ ⲗⲁⲁⲩ ⲛ̄ⲧⲉ ⲧ ⲉⲡⲓⲥⲕⲟⲡⲏ ⲛ̄ⲧⲉ ⲧ ⲡⲟⲗⲓⲥ ⲕⲃⲧ̄ ⲉ ⲧⲱϭ ⲉⲣⲟ ⲓ · ⲟⲩ ϩⲟⲗⲟⲕⲟⲧϯⲛⲟⲥ ⲛ̄ ⲟⲩⲱⲧ ⲛ̄ ⲟⲣⲑⲟⲛ ⲡ ⲉⲧ ϣⲟⲟⲡ ⲛⲁ ⲓ ϫⲓⲛ ⲡⲉ ϩⲟⲟⲩ ⲉ ⲓ ⲥϭⲣⲁϩⲧ̄ ϩⲛ̄ ⲧⲁ ⲣⲓ ⲉ ⲓ ⲟ ⲙ̄ ⲙⲟⲛⲟⲭⲟⲥ · ⲛ̄ⲧ ⲁ ⲓ ϫⲡⲟ ϥ ⲇⲉ ϩⲙ̄ ⲡⲁ ϩⲱⲃ ⲛ̄ ϭⲓϫ ⲉ ⲓⲣⲟⲓⲉⲥ ⲉⲣⲟ ϥ ϣⲁ ⲡ ⲟⲟⲩ ⲉ ⲧⲣ ⲁ ϩⲱⲃⲥ̄ ⲙ̄ ⲡⲁ ⲥⲱⲙⲁ ϩⲙ̄ ⲡ ϩⲱⲃ ⲛ̄ ⲛⲁ ϭⲓϫ ϫⲉ ⲛ̄ⲛⲉ ⲓ ⲕⲁ ϫⲣⲟⲡ ⲉϩⲣⲁⲓ ⲛ̄ ⲛ ⲉⲧ ⲛⲁ ⲉⲓ ⲙⲛ̄ⲛ̄ⲥⲱ ⲓ · ⲛ̄ ⲥⲉ ϫⲟⲟ ⲥ ϫⲉ ⲁ ⲕ ⲣ̄ ⲡ ⲃⲟⲗ ⲛ̄ ⲛ ⲉⲧⲉ ⲙⲉϣϣⲉ · ⲛ̄ⲧⲟⲕ ⲇⲉ ⲱ̄ ⲓ̄ⲱ̄ⲥ̄ ϣⲟⲡ ϥ̄ ⲛ̄ ϩⲃⲟⲟⲥ ⲡⲁ ⲥⲱⲙⲁ · ⲁⲩⲱ ⲙ̄ⲡⲣ̄ ⲛⲉϫ ⲕⲉ ⲗⲁⲁⲩ ⲉⲣⲟ ⲓ · ⲉⲓⲙⲏⲧⲉⲓ ⲧ ⲗⲉⲃⲓⲧⲟⲛ ⲛ̄ⲧ ⲁ ⲩ ⲙⲟⲣ ⲧ̄ ⲙ̄ⲙⲟ ⲥ ⲙⲛ̄ ⲡⲁ ⲥⲭⲏⲙⲁ ⲙⲛ̄ ⲧⲁ ⲕⲟⲩⲕⲗⲉ · ⲙⲛ̄ ⲡⲁ ⲙⲟϫⲕ ϥ̄ · ⲙⲛ̄ ⲧⲁ ϭⲟⲟⲗⲉⲥ · ⲙ̄ⲙⲁⲧⲉ · ⲛ̄ⲧⲉⲧⲛ̄ ⲕⲟⲥ ⲧ̄ ⲛ̄ ⲧⲉⲧⲛ̄ ⲧⲟⲙⲥ ⲧ · ⲁⲩⲱ ϯ ⲙⲉⲉⲩⲉ ϫⲉ ⲉⲓⲥ ⲡ ϭⲱⲙ · ⲁ ⲩ ⲟⲩⲟⲣϩ̄ ϥ̄ ⲉϩⲟⲩⲛ · ⲁⲩⲱ ⲉⲓⲥ ⲡ ⲙⲁ · ⲁ ϥ ⲙⲟⲩϩ ⲛ̄ ⲱ̄ⲛϣ̄ · ϫⲉ ⲁ ⲩ ⲛⲉϫ ⲡ ⲥⲟⲃⲧ̄ ⲉϩⲟⲩⲛ ⲡ ⲟⲩⲁ ⲡ ⲟⲩⲁ ⲛⲁⲁ ⲥ ⲛ̄ ⲑ ⲉ ⲉⲧ ϥ̄ ⲟⲩⲁϣ ⲥ · ⲡⲗⲏⲛ ⲡ ⲉⲧⲉⲣⲉ ⲡ ⲟⲩⲁ ⲡ ⲟⲩⲁ ⲛⲁ ⲁ ϥ · ⲙⲛ̄ ⲣⲱⲙⲉ ⲛⲁ ϫⲡⲓⲟ ϥ · ϫⲉ ⲁ ⲩ ⲛⲉϫ ⲛ ⲥⲟⲃⲧ̄ ⲉϩⲟⲩⲛ · ⲛⲁⲓ ⲇⲉ ⲛⲧⲉⲣⲉ ϥ ϫⲟⲟ ⲩ · ⲛ̄ϭⲓ ⲡⲉⲛ ⲡ ⲉⲧ ⲟⲩⲁⲁⲃ ⲛ̄ ⲉⲓⲱⲧ ⲁⲡⲁ ⲡⲉⲥⲩⲛⲑⲓⲟⲥ ⲡ ⲉⲡⲓ ⲥⲕⲟⲡⲟⲥ ⲉⲧ ⲟⲩⲁⲁⲃ · ⲁ ϥ ⲟⲩⲱϣ ⲛ̄ ⲉⲃⲟⲗ ⲛ̄ ⲟⲩ ⲁⲡⲣⲉⲧⲉⲓ ⲙ̄ ⲡϥ̄ ϣⲁϫⲉ ⲙⲛ̄ ⲟⲩⲟⲛ ⲛ̄ϩⲏⲧ ⲛ̄ · ⲁ ϥ ⲟⲩⲱⲛ ⲛ̄ ⲣⲱ ϥ ⲁ ϥ ϯ ⲙ̄ ⲡⲉϥ ⲡⲛⲁ̄ ⲉ ⲛ ϭⲓϫ ⲙ̄ ⲡ ⲛⲟⲩⲧⲉ ⲙ ⲡ ⲛⲁⲩ ⲙ̄ ⲡ ⲣⲏ ⲉ ϥ ⲛⲁ ϩⲱⲧⲡ̄ ⲛ̄ ⲥⲟⲩ ⲙⲛ̄ⲧ̄ ϣⲟⲙⲧⲉ ⲛ̄ ⲉⲡⲏⲫ ⲛ̄ ⲧⲉ ⲣⲟⲙⲡⲉ · ⲙ̄ ⲡⲉⲙⲡⲧⲉⲓ ⲁ ⲛ ⲧⲱⲟⲩⲛ ⲇⲉ ⲙ̄ ⲡⲉϥ ⲥⲕⲏⲛⲱⲙⲁ ⲉⲧ ⲟⲩⲁⲁⲃ · ⲁ ⲛ ϫⲓⲧ ϥ̄ ⲉϩⲟⲩⲛ ⲉ ⲡⲉ ⲑⲩⲥⲓⲁⲥⲧⲏⲣⲓⲟⲛ ⲉⲧ ⲟⲩ ⲁⲁⲃ ⲙ̄ ⲡ ⲥⲱⲟⲩϩ ⲛ̄ ⲧⲥⲛ̄ⲧⲉⲓ · ⲁ ⲛ ⲕⲥ̄ ϥ̄ ⲕⲁⲧⲁ ⲙ̄ ⲡⲁⲣⲁⲅ ⲅⲉⲗⲓⲁ ⲛ̄ⲧ ⲁ ϥ ⲧⲁⲁ ⲩ ⲉⲧⲟⲟⲧ ⲛ̄ ⲁ ⲛ ⲣ̄ ⲧⲉ ⲩϣⲏ ⲧⲏⲣ̄ ⲥ̄ ⲉ ⲛ ⲱϣ ⲙ̄ ⲡⲉϥ ⲕⲱⲧⲉ ⲙⲛ̄ⲛⲥⲱ ⲥ · ⲁ ⲛ ⲣ̄ ⲧⲉ ⲡⲣⲟⲥⲫⲟⲣⲁ ϩⲓϫⲱ ϥ · ⲁ ⲛ ϫⲓⲧ ϥ̄ ⲉ ⲡ ⲧⲟⲟⲩ ⲛ̄ⲧ ⲁ ϥ ⲧⲣⲉ ⲛ ϣⲁⲕⲧ ϥ̄ ⲉ ϥ ⲁϩⲉ ⲣⲁⲧ ϥ̄ ⲙ̄ ⲡⲉⲛ ⲕⲱⲧⲉ · ⲁ ⲛ ⲧⲟⲙⲥ ϥ̄ ϩⲛ̄ ⲥⲟⲩ ⲙⲛ̄ⲧ̄ ⲁϥⲧⲉ ⲙ̄ ⲡⲉⲓ ⲉⲃⲟⲧ ⲛ̄ ⲟⲩⲱⲧ ⲉⲡⲏⲫ ϩⲛ̄ ⲟⲩ ⲉⲓⲣⲏⲛⲏ ⲛ̄ⲧⲉ ⲡ ⲛⲟⲩⲧⲉ ϩⲁⲏⲙⲛ ·ϥ̄ⲑ̄ —···—···—···—···—···—···— ————————————— ⲉⲅⲣⲁⲫⲏⲙⲉⲛⲏ ⲑ̄ⲱ̄ⲑ̄ ⲓⲛ ⲇ ⲇ ⲁⲡⲟ ⲧⲟⲛ ⲁⲅⲓⲟⲛ ⲙⲁⲣ ⲧ[ⲩⲣⲱⲛ] ⲯⲕⲃ ⲉⲧⲟⲩⲥ ⲧⳕⲉ ⲉⲅⲱ ⲃⲓⲕⲧⲱⲣ ⲉⲗⲁⲭ[ⲓⲥⲧⲟⲥ] ⲇⲓⲁⲕ[ⲟⲛⲟⲥ] ⲩ̄ⲩ̄ ⲙⲁⲕⲁⲣⲓⲟⲥ ⲙⲉⲣⲕⲟⲩⲣⲓⲟⲥ ⲇⲓⲁⲕ[ⲟⲛⲟⲥ] ⲡⲁⲓⲥⲧⲟⲩ ⲙⲁⲕⲁⲣⲓⲟⲥ ⲉ ⲡⲱⲛⲩ ⲭⲟⲥ ⲁⲣⲭ ⲇⲓⲁⲕ[ⲟⲛⲟⲥ] ⲧⲟⲩ ⲁⲅⲓⲟⲩ ⲙⲉⲣ̄ⲙⲉⲅⲁⲥⲧⲣⲁⲧⲏ ⲗⲁⲧⲁ ⲁⲡⲟ ⲧⲏⲥ ⲡⲟⲗⲉⲱⲥ ⲗⲁⲧⲱⲛ ⲉⲅⲣⲁⲯⲁⲥ ⲃⲓⲃⲗⲟⲥ ⲡⲁⲛⲧⲱⲛ ⲁⲛⲁⲅⲛⲱⲑⲓ ⲧⲏⲛ ⲃⲓⲃⲗⲓⲟⲩ ⲉⲡⲉⲩⲍⲉⲧⲁⲓ ⲙⲉ ⲟⲡⲱⲥϯ) ⲉⲍⲁⲅⲉⲓ ⲕ̄ⲥ̄ ⲧⲏⲛ ⲉⲗⲉⲟⲓⲛⲟ ⲙⲟⲩ ⲃⲓⲟⲛ ⲉⲩⲁⲣⲉⲥ ⲧⲟⲛ ⲉⲅⲉⲛⲉⲧⲟ ⲁⲙⲏⲛ —···—···—···—···—···—···— ⳁ ϩⲓⲧⲛ̄ ⲇⲉⲥⲡⲟⲇⲏ ⲙⲛ̄ ⲧ ⲙⲛ̄ⲧ̄ ⲃⲁⲓⲣⲟⲟⲩϣ ⲛ̄ ⲛⲉⲛ ⲙⲁⲓ ⲛⲟⲩⲧⲉ ⲛ̄ ⲥ ⲛⲏⲩ ⲉⲧ ⲧⲙ̄ ⲙⲁⲓⲁⲅⲁⲡⲏ · [ⲙⲓ]ⲭⲁⲏⲗ ⲡ ⲁⲣⲭ ⲇⲓⲁⲕⲟ[ⲛⲟⲥ] ⲁⲩⲱ ⲡ ⲛⲟⲛⲟⲭⲟⲥ · ⲙⲛ̄ ⲡⲉⲛ ⲥⲟⲛ ⲍⲁⲭⲁⲣⲓⲁⲥ ⲡ ⲇⲉⲩⲧⲉⲣⲟⲥ ⲛ̄ ⲇⲓⲁⲕⲟ[ⲛⲟⲥ] ⲁⲩⲱ ⲙ̄ ⲙⲟⲛⲟⲭⲟⲥ ⲛ̄ⲧⲉ ⲡ ϩⲁ ⲅⲓⲟⲥ ⲙⲉⲣⲕⲟⲩⲣⲓⲟⲥ ⲡⲉ ⲥⲧⲣⲁⲧⲏⲗⲁⲧⲏⲥ ⲡⲁⲓ ⲉⲧ ϣⲟⲟⲡ ϩⲙ̄ ⲡ ⲧⲟⲟⲩ ⲛ̄ ⲧⲃⲱ · ⲁ ⲩ ⲥⲙⲛ̄ ⲡⲉⲓ ϫⲱⲱⲙⲉ ⲁ ⲩ ⲕⲁⲁ ϥ ϩⲙ̄ ⲡⲉⲩ ⲙⲟⲛⲟⲥⲧⲏⲣⲓⲟⲛ ϫⲉⲕⲁⲥ ⲉ ⲩ ⲛⲁ ⲱϣ ⲛ̄ϩⲏⲧ ϥ̄ ⲉ ⲩ ϩⲏⲩ ⲙⲛ̄ ⲟⲩ ⲡⲗⲩⲣⲟⲫⲟⲣⲓⲁ ⲛ̄ ⲛ ⲉⲧ ⲛⲁ ⲥⲱⲧⲙ̄ ϩⲛ̄ ⲟⲩ ϯ ϩⲧⲏ ϥ ⲡ ϫⲥ̄ ⲓⲥ̄ ⲡⲉ ⲭⲥ̄ ⲉϥⲉ ⲭⲁⲣⲓⲍⲉ ⲛⲁ ⲩ ⲛ̄ ⲟⲩ ⲛⲟϭ ⲛ̄ⲁ ϩⲉ ⲙⲛ︦ ⲟⲏⲥⲩⲡⲟⲙⲟⲛⲏ · ⲛ ϥ̄ ⲧⲟⲩϫⲟ ⲟⲩ ⲛ̄ ϭⲟⲣϭⲥ̄ ⲙ̄ ⲡ ⲇⲓⲁⲃⲟⲩ ⲗⲟⲥ · ⲙⲛ̄ ⲛ̄ ⲣⲱⲙⲉ ⲙ̄ ⲡⲟⲛⲩⲣⲟⲥ · ⲛ ϥ̄ ⲕⲁ ⲟⲩ ⲥⲙⲟⲩ ⲙⲛ̄ ⲟⲩ ⲥⲉⲓ ⲙⲛ̄ ⲟⲩ ⲥⲱⲧⲏⲣⲓⲁ ϩⲙ̄ ⲡⲉⲩ ⲙⲟⲛⲁⲥⲧⲏⲣⲓⲟⲛ · ⲛ ϥ̄ ϩⲁⲣⲉϩ ⲉ ⲡ ⲱⲛϩ̄ ⲙ̄ ⲡⲉⲛ ⲉⲓⲱⲧ ⲙ̄ ⲡⲣⲟⲉⲓⲥⲧⲟⲥ ⲁⲃⲃⲁ ⲁⲃⲣⲁϩⲁⲙ ⲙⲛ̄ ⲡ ⲥⲱⲟⲩϩ ⲉϩⲟⲩⲛ ⲛ̄ ⲛⲉ ⲥⲛⲏⲩ ⲧⲏⲣ ⲟⲩ ⲛ̄ ⲥⲧⲁⲩⲣⲱⲫⲟⲣⲟⲥ ⲉⲧ ϣⲟⲟⲡ ϩⲙ̄ ⲡⲉⲩ ⲙⲟⲛⲁⲥⲧⲏⲣⲓⲟⲛ ⲡ ⲟⲩⲁ ⲡ ⲟⲩⲁ ⲕⲁⲧⲁ ⲡⲉϥ ⲣⲁⲛ · ⲛ ϥ̄ ⲛ̄ ⲛⲉⲩ ⲥⲙⲟⲩ ⲉⲧ ⲟⲩⲁⲁⲃ ⲉϩⲣⲁⲓ ⲉϫⲛ̄ ⲧⲁ ⲙⲛ̄ⲧ̄ ⲉⲗⲁⲭⲓⲥⲧⲟⲥ ⲉⲩϣⲁⲛ ⲉⲓ ϫⲉ ⲟⲛ ⲉⲃⲟⲗ ϩⲛ̄ ⲥⲱⲙⲁ ⲉⲩⲉ ϫⲓ ⲕⲗⲏⲣⲟⲛⲟⲙⲓⲁ ⲙⲛ̄ ⲛ̄ ⲉⲓ ⲟⲟⲧⲉ ⲛ̄ ⲧ ⲕⲟⲓⲛⲟⲛⲓⲁ ⲁⲡⲁ ⲡⲁⲭⲱⲙⲱ ⲙⲛ̄ ⲁⲡⲁ ⲑⲉⲱ ⲇ[ⲟⲣⲟⲥ] ⲙⲛ̄ ⲁⲡⲁ ⲡⲁⲗⲁⲙⲱⲛ ⲙⲛ̄ ⲁⲡⲁ ⲡⲉⲧⲣⲟⲛⲓⲟⲥ ⲙⲛ̄ ⲁⲡⲁ ϩⲱⲣⲥⲓⲉⲥⲓⲟⲥ ⲙⲛ̄ ⲛ̄ ⲉⲓⲟⲟⲧⲉ ⲧⲏⲣ ⲟⲩ ⲛ̄ ⲧ ⲕⲟⲓⲛⲱⲛⲓⲁ ϩⲁⲙⲏⲛ · ⲉⲥⲉ ϣⲱⲡⲉ ⲙ̄ⲙⲟ ⲛ ⲧⲏⲣ ⲛ̄ ϩⲁⲙⲏⲛ ·
